1. 
La tomba (1) Sedibus ut saltem placidis in morte quiescam. 
VIRGILIO Nel tracciare un resoconto degli eventi che hanno determinato la mia reclusione in questo asilo per alienati, ho piena coscienza del fatto che il mio stato attuale susciterà dubbi più che naturali sulla veridicità della mia narrazione. 
è una vera sciagura che la gran massa dell'umanità possegga una visione mentale troppo ristretta per valutare con obiettività e intelligenza quei rari e particolari fenomeni visti e percepiti esclusivamente da una minoranza di individui psicologicamente sensibili che trascendono l'esperienza ordinaria. 
Gli uomini di più vasto intelletto ben sanno che non esiste una netta distinzione tra il reale e l'irreale, e che tutte le cose devono la loro apparenza soltanto ai fallaci mezzi mentali e psichici di cui l'individuo è dotato, attraverso i quali prende coscienza del mondo. 
Il prosaico materialismo della maggioranza condanna invece quei lampi di una visione superiore che penetrano il velo comune dell'ovvio empirismo, classificandoli come manifestazioni di follia. 
Mi chiamo Jervas Dudley e, fin dalla primissima infanzia, sono stato un sognatore e un visionario. 
Ricco abbastanza da non dovermi guadagnare da vivere, e avverso per temperamento agli studi formali e allo svago sociale derivante dalla compagnia dei miei conoscenti, ho sempre dimorato in reami distinti dal mondo visibile. 
Ho trascorso l'adolescenza e la giovinezza tra i libri antichi, noti a pochi, e vagando tra i campi e i boschi della regione circostante la mia dimora ancestrale. 
Dubito che quanto leggevo in quei libri e vedevo in quei boschi corrispondesse esattamente a quanto gli altri fanciulli leggevano o vedevano: ma su ciò non posso dilungarmi giacché, scendendo nei particolari, non farei altro che confermare le crudeli calunnie a proposito del mio stato mentale che talvolta colgo tra i bisbigli dei furtivi infermieri che mi sono d'attorno. 
Mi limiterò quindi a riferire i fatti, senza analizzarne le cause. 
Come ho detto, mi sono allontanato dal mondo visibile: ma ciò non significa ch'io sia vissuto in piena solitudine. 
Ciò non è dato a nessuna creatura umana poiché, nell'assenza della compagnia dei vivi, l'uomo inevitabilmente si volge alla compagnia delle cose non vive, o che comunque non sono più tali. 
Nei pressi dell'antica magione della mia famiglia si estende una singolare valletta boscosa nelle cui profondità crepuscolari trascorrevo buona parte del mio tempo, a leggere, a meditare, a sognare. 
Lungo le sue pendici muscose mossi i miei primi passi di bimbo, e attorno alle grottesche nodosità delle sue querce intrecciai le mie prime fantasie di ragazzo. 
Fu lì che ebbi a conoscere le driadi che presiedono a quegli alberi, osservandole sovente nelle loro danze lascive sotto i deboli raggi della luna calante. 
Ma non è questo il momento adatto per parlare di tali cose. 
Racconterò dunque soltanto della tomba solitaria situata nella fitta boscaglia sulle pendici del colle, la tomba abbandonata degli Hyde, un'antica e nobile famiglia il cui ultimo diretto discendente fu riposto nella sua scura cripta molti decenni prima ch'io nascessi. 
Il sepolcro al quale alludo è un'antica costruzione di granito, corroso e dilavato dalle nebbie e dall'umidità di generazioni. 
Ne è visibile soltanto l'ingresso, giacché la parte posteriore della struttura è scavata nel terreno collinoso. 
La porta, una lugubre e massiccia lastra di pietra, ruota su cardini arrugginiti e, secondo una macabra consuetudine di mezzo secolo fa, è tenuta socchiusa in modo misteriosamente sinistro per mezzo di pesanti catene e lucchetti di ferro. 
La dimora della schiatta i cui rampolli lì riposano, chiusi in urne, aveva una volta dominato la collina che ora ospitava la tomba: ma già da lungo tempo era stata divorata dalle fiamme divampate a seguito di un fulmine abbattutosi su di essa. 
Di quel temporale notturno che distrusse il tetro castello, i vecchi abitanti della zona mi parlarono talvolta in tono sommesso e inquieto, alludendo alla "collera divina" in maniera tale da accrescere vagamente, negli anni successivi, il fascino tenebroso già profondo che il sepolcro immerso nell'oscurità boschiva esercitava su di me. 
Un solo uomo era perito nell'incendio. 
Quando infine l'ultimo degli Hyde fu sepolto in quel regno di ombra e silenzio, la mesta urna di ceneri giunse da un paese lontano, nel quale la famiglia si era rifugiata dopo che il castello fu arso dalle fiamme. 
Oggi, nessuno è rimasto per depositare i fiori dinanzi al portale di granito, e pochi sono coloro che osano sfidare le ombre tetre che sembrano muoversi stranamente tra le pietre erose dall'acqua. 
Non dimenticherò mai il pomeriggio nel quale per la prima volta m'imbattei in quella seminascosta casa della morte. 
L'estate era nel pieno del suo fulgore, quando l'alchimia della natura trasmuta il paesaggio silvano in una vivida e quasi omogenea massa verde, quando i sensi sono pressoché ubriacati dal mare ondeggiante d'erba e rami, e dagli umori misteriosamente indefinibili che si effondono dalla terra e dai vegetali. 
In un simile ambiente, la mente perde la sua prospettiva. 
Il tempo e lo spazio divengono banalità inconsistenti, e gli echi di un perduto passato ancestrale martellano ostinati sulla coscienza prigioniera dell'incanto. 
Tutto il giorno avevo errato tra i magici boschi della valle, assorto in pensieri dei quali non occorre riferire, e conversando con cose che non occorre nominare. 
Per essere un fanciullo di dieci anni, avevo già visto e udito prodigi ignoti ai più, e per certi versi ero curiosamente maturo. 
Quando, dopo essermi fatto faticosamente largo tra due selvaggi roveti, mi imbattei d'improvviso nell'ingresso del sepolcro, non avevo la minima nozione di quel che avevo scoperto. 
I cupi blocchi di granito, la porta così sinistramente socchiusa, le sculture funerarie che sormontavano l'arco, nulla di tutto ciò rimandò la mia mente a pensieri lugubri o spaventosi. 
Sulle tombe e i sepolcri sapevo e fantasticavo parecchio, ma a motivo del mio singolare temperamento ero sempre stato tenuto lontano da cimiteri e camposanti. 
La strana costruzione di pietra sul pendio boscoso fu quindi per me una pura fonte di interesse e immaginazione, e il freddo e umido interno nel quale inutilmente sbirciai attraverso la porta così allettantemente socchiusa, non suscitò in me la benché minima impressione di morte o dissoluzione. 
Ma fu proprio in quell'attimo di curiosità che nacque in me la brama folle ed irragionevole che mi ha condotto a questa segregazione infernale. 
Incitato da una voce che doveva giungere dalla stessa, spaventosa, anima della foresta, mi risolsi ad entrare in quella invitante penombra malgrado le massicce catene che mi sbarravano il passaggio. 
E, nella luce diurna che si affievoliva, presi a scuotere con fragore i cardini rugginosi col proposito, frustrato, di spalancare la porta di pietra. 
Tentai anche di far passare la mia minuta figura attraverso l'angusto spazio disponibile, ma entrambi i tentativi fallirono. 
Dapprima semplicemente curioso, ero ormai assalito da una vera e propria frenesia e, mentre nel crepuscolo che si addensava facevo ritorno a casa, avevo giurato alle cento divinità del bosco che un giorno avrei forzato ad ogni costo quel nero e gelido recesso che pareva esercitare su di me un così intenso richiamo. 
Il medico con la ferrigna barba grigia che quotidianamente viene nella mia stanza, ha detto una volta ad un visitatore che proprio questa mia decisione segnò l'inizio della mia pietosa monomania: ma lascerò che siano i lettori, dopo aver appreso la mia storia per intero, ad esprimere il giudizio finale. 
I mesi che seguirono alla scoperta, li trascorsi in futili tentativi di forzare le complicate serrature della tomba socchiusa, e facendo caute indagini sulla storia e l'origine di quella costruzione. 
Grazie alla naturale ricettività dei ragazzi, appresi molto dalla mia indagine, quantunque l'abituale, ritrosa riservatezza mi imponesse di non rivelare ad alcuno le notizie acquisite né i miei futuri intendimenti. 
Val forse la pena di precisare che non fui per nulla sorpreso o terrorizzato nell'apprendere quale fosse la natura della costruzione. 
Le mie concezioni alquanto originali a proposito della vita e della morte, mi avevano da tempo indotto a tracciare confuse associazioni tra le fredde spoglie dei morti e quelli che erano stati i loro corpi vivi e palpitanti, sicché immaginavo che la nobile e sinistra famiglia del maniero distrutto dalla fiamma fosse in un certo qual modo rappresentata all'interno dello spazio di pietra che intendevo esplorare. 
I racconti a mezza voce circa misteriosi riti magici e orge sacrileghe che si sarebbero svolti in anni remoti nei saloni della dimora distrutta aggiunsero un nuovo e pressante interesse per la tomba presso la cui porta sedevo ore ed ore ogni dì. 
Una volta misi una candela nella stretta fessura, ma non vidi altro che una rampa di essudanti gradini di pietra che scendevano verso il basso. 
Il lezzo che esalava da quel luogo mi ripugnava, ma al tempo stesso mi ammaliava. 
Sentivo di averlo conosciuto in un passato così remoto da superare ogni ricordo, risalente persino oltre il corpo che ora posseggo. 
Era trascorso un anno da quando avevo scoperto la tomba, allorché, frugando tra i libri stipati nella soffitta di casa mia, mi capitò tra le mani un'antica traduzione delle Vite di Plutarco, consunta e rosa dai vermi. 
Leggendo la vita di Teseo, fui estremamente colpito dal brano nel quale si narrava del grande masso sotto il quale l'eroe fanciullo avrebbe trovato i segni del suo destino, quando fosse cresciuto abbastanza da sollevarne l'enorme peso. 
La leggenda di Teseo sortì l'effetto di dissipare la mia violentissima impazienza di penetrare nella cripta, suggerendomi che non era giunto ancora il momento propizio. 
Col tempo, dissi a me stesso, avrei posseduto la forza e l'ingegno che mi avrebbero consentito di disserrare senza sforzo alcuno la porta legata dalle pesanti catene. 
Ma, fino a quel momento, sarebbe stato più saggio che mi assoggettassi a ciò che il fato pareva aver deciso per me. 
Di conseguenza, le mie contemplazioni dell'umido portale si fecero meno ostinate, e dedicai buona parte del tempo ad altre divagazioni, seppur di natura egualmente bizzarra. 
Talvolta mi alzavo nel cuore della notte e, furtivamente, mi allontanavo dalla casa vagando nei camposanti e negli altri luoghi di sepoltura dai quali i miei genitori mi avevano sempre tenuto lontano. 
Non so dire che cosa vi facessi, non essendo oggi sicuro della realtà di taluni fenomeni; ad ogni modo, so che il giorno che seguiva a quelle peregrinazioni notturne, ero solito sbigottire chi mi stava d'attorno con la mia conoscenza di fatti quasi del tutto dimenticati da lunghe generazioni. 
Fu dopo una di queste notti che sbalordii i miei interlocutori con una stravagante intuizione a proposito della sepoltura di un ricco e celebre personaggio della storia locale, lo Squire Brewster, sepolto nel 1711, la cui lapide d'ardesia recante l'effigie di un teschio con ossa incrociate si stava lentamente sgretolando, riducendosi in polvere. 
In un lampo di fanciullesca immaginazione, dichiarai che Goodman Simpson il becchino che si era occupato delle esequie aveva rubato al defunto le scarpe con le fibbie d'argento, le calze di seta, e la biancheria di raso prima di seppellirlo. 
E, come se non bastasse, aggiunsi che lo Squire in persona, non ancora del tutto esanime, si era rivoltato due volte nella bara interrata il giorno dopo la sepoltura. 
Frattanto, l'idea di entrare nel sepolcro sulla collina non abbandonava mai i miei pensieri, e il mio proposito fu vieppiù stimolato da un'inattesa scoperta genealogica. 
Appresi difatti che i miei avi per parte di madre possedevano un legame, per quanto assai debole, con la famiglia Hyde, da tutti ritenuta estinta. 
Ultimo della stirpe paterna, mi trovavo quindi ad essere allo stesso modo l'ultimo discendente di quella dinastia ancor più antica e misteriosa. 
Cominciai così a sentire che quella tomba era mia, e a pregustare con ansia il momento in cui ne avrei varcato la porta di pietra e sarei disceso lungo i viscidi gradini fino a scivolare nelle tenebre. 
Fu allora che presi l'abitudine di prestare ascolto con grande concentrazione vicino alla fessura del portale chiuso, scegliendo per le mie strane veglie le dilette ore della quiete notturna. 
Raggiunta che ebbi la maggiore età, avevo trasformato in una piccola radura la boscaglia prospiciente la facciata ammuffita sul pendio collinare, facendo sì che la vegetazione circostante racchiudesse e sovrastasse lo spazio, in modo da formare quasi le pareti e il tetto di un rifugio silvano. 
Quel ritiro divenne il mio tempio, e la porta semichiusa il mio santuario, dove passavo le ore disteso sul terreno muschioso a meditare strani pensieri e a sognare strane cose. 
La notte della prima rivelazione vi era un'afa soffocante. 
Stremato, dovevo essermi addormentato giacché, quando udii le voci, ebbi la netta impressione di ridestarmi. 
Dei toni e degli accenti di quelle voci esito a parlare, né accennerò alla loro qualità. 
Posso invece dire che presentavano tra loro alcune misteriose differenze nel lessico, nella pronunzia e nel modo di articolare i suoni. 
Ogni sfumatura del dialetto del New England, a partire dalle rozze sillabe dei primi coloni puritani fino alla meticolosa retorica di cinquant'anni or sono, sembrava fosse rappresentata in quell'oscuro colloquio, benché soltanto più tardi mi fossi reso conto di tale particolare. 
In quell'istante la mia attenzione fu distolta da un altro fenomeno, un fenomeno così effimero che non potrei giurare sulla sua veridicità. 
Si trattò semplicemente di questo: nel momento in cui mi risvegliai, mi parve che una luce si fosse repentinamente spenta all'interno del sepolcro. 
La cosa non mi lasciò sbigottito e neppure atterrito, ma so per certo che da quella notte mi sentii profondamente e definitivamente cambiato. 
Non appena rientrai a casa, mi diressi senza esitare alla soffitta, dove in una decrepita cassapanca trovai la chiave che all'indomani infranse, con un semplice scatto, la barriera che invano e così a lungo avevo attaccato. 
Fu nel tenue bagliore del pomeriggio inoltrato che entrai per la prima volta nella cripta sulla collina deserta. 
Soggiogato da un incantesimo, il mio cuore pulsava al ritmo di un'esultanza che non mi è dato di descrivere nella sua vera intensità. 
Richiusi la porta alle spalle e, giovandomi del chiarore dell'unica candela che avevo con me, presi a discendere i gradini stillanti umidità. 
Mi pareva di conoscere la strada e, sebbene la fiamma tremolasse all'alito soffocante delle esalazioni di quel luogo, mi sentivo straordinariamente a mio agio nell'aria ammuffita di quell'ossario. 
Mi guardai attorno e il mio sguardo cadde su molte lastre di marmo che sorreggevano file di bare, o resti di esse. 
Alcuni dei feretri erano intatti e sigillati, mentre altri si erano pressoché dissolti, e ne restavano solo le maniglie e le piastre d'argento, isolate tra certi curiosi mucchietti di polvere biancastra. 
Una delle targhe recava il nome di Sir Geoffrey Hyde, giunto dal Sussex nel 1640 e morto qualche anno dopo. 
In una nicchia posta bene in vista c'era invece una bara vuota e ben conservata. 
Recava solo un nome di battesimo, la cui lettura mi causò un sorriso, e nello stesso tempo un brivido. 
Un bizzarro impulso mi indusse a montare sull'ampia lastra marmorea, a spegnere la candela e quindi a sdraiarmi nella cassa vuota. 
Nella grigia luce dell'alba, uscii vacillando dal sepolcro e richiusi nuovamente il lucchetto della massiccia catena. 
Non ero più giovane, quantunque soltanto ventuno inverni avessero raggelato le mie membra. 
Gli abitanti del villaggio più mattinieri nei quali mi imbattei sulla via di casa, osservarono il mio curioso incedere, e si stupirono alla vista di quelli che apparentemente erano segni di sfrenata baldoria che scorgevano su un individuo che conduceva un'esistenza notoriamente sobria e solitaria. 
Non mi mostrai ai miei genitori se non dopo un lungo sonno ristoratore. 
Da quella volta frequentai la tomba ogni notte: in essa vidi, udii, e feci cose delle quali non dovrò mai ricordarmi. 
Il mio linguaggio, sempre ricettivo delle influenze ambientali, fu il primo a risentire del mutamento, e ben presto fu notata la dizione arcaica che avevo improvvisamente adottato. 
Non trascorse molto tempo perché la mia condotta si facesse curiosamente audace e temeraria, fino a far sì che inconsciamente assumessi l'atteggiamento dell'uomo di mondo malgrado la lunga segregazione. 
La lingua, prima silente, si fece loquace sfoggiando la grazia leggiadra di un Chesterfield o il cinismo spregiudicato di un Rochester. 
Feci mostra di una singolare erudizione, dissimile in tutto dalla cultura romantica e monastica della quale mi ero nutrito in gioventù, e riempii le pagine vuote all'inizio e alla fine dei miei libri con epigrammi sgorgati di getto dalla mia penna: versi che rievocavano lo stile di Gay, Prior e dei più brillanti pensatori e poeti dell'età augustea. 
Un mattino, a colazione, per poco non combinai un disastro allorché mi misi a declamare, con accenti palesemente ebbri, una canzonaccia da taverna settecentesca, esempio della licenziosità dell'epoca georgiana, non riportata mai in alcun libro. 
I versi recitavano più o meno così: Venite, ragazzi, coi boccali di birra, E bevete al presente prima che fugga; Mettete sui piatti montagne d'arrosto, Ché solo il bere e il mangiare rendon felici. 
Colmate i calici, La vita è breve. 
E, allorché morti sarete, mai più brinderete al re o all'amata! 
Di Anacreonte é famoso il naso rosso; Che cosa importa, se era felice! 
Che Dio mi fulmini! 
Meglio rosso e star qui Che bianco qual giglio e morto esser lì! 
Suvvia Betty, fanciulla mia, Vieni a baciarmi, Che giammai all'inferno vi sarà sì bella figlia d'un oste! 
Il giovin Errico appena si tien ritto, E la parrucca tra un po' non avrà più in capo, E sotto il tavolo scivolerà. 
Riempite i bicchieri e passateli in giro: Meglio sotto il tavolo che sotto terra! 
Sollazzatevi dunque in gozzoviglie, Mentre assetati tracannate: Che assai più arduo sarà ridere sotto due metri di terra! 
Che il diavolo mi porti! 
Ormai più non cammino, Ch'io sia dannato se posso star ritto! 
Ehi, padrone, dì a Betty che faccia venire la portantina; Me ne starò un poco alla magione, ché lì non v'è mia moglie! 
Orsù, dammi una mano; Che ritto non so stare, Ma almen gaio trascino i giorni miei sulla cima del mondo! 
Fu più o meno in quel periodo che nacque in me la paura che tuttora provo per il fuoco e per i temporali. 
Indifferente prima d'allora a quei fenomeni, ero ora sopraffatto da un orrore inesprimibile, tale da indurmi, ogniqualvolta il cielo minacciasse le sue manifestazioni elettriche, a trovare riparo nei recessi più impenetrabili della casa. 
Uno dei luoghi che di preferenza frequentavo durante il giorno, era la cantina del castello distrutto dall'incendio e, fantasticando, mi figuravo nella mente la costruzione così come doveva essere stata originariamente. 
Una volta lasciai allibito un abitante del villaggio accompagnandolo con spedita sicurezza in un basso sotterraneo, della cui esistenza pareva che io fossi bene a conoscenza malgrado il fatto che era chiuso e dimenticato da molte generazioni. 
Alla fine, poi, avvenne ciò che avevo temuto da lungo tempo. 
Allarmati dalla metamorfosi che avevano subito i modi e il sembiante del loro unico figliuolo, i miei genitori presero ad attuare una sorveglianza discreta dei miei movimenti: fatto che minacciò di concludersi in una catastrofe. 
Nessuno era a conoscenza delle mie visite all'antica tomba, essendomi fin dall'infanzia dato cura di custodire il mio segreto con zelo religioso. 
Adesso ero costretto ad usare grande cautela nell'addentrarmi tra i boschi della valletta in modo da liberarmi, all'occorrenza, di qualche curioso pedinatore. 
Io solo sapevo della chiave che apriva il sepolcro, e la portavo appesa ad una cordicella che tenevo attorno al collo. 
E mai avevo tratto fuori dalla tomba alcuno degli oggetti che avevo scoperto all'interno delle sue mura. 
Ma un mattino, dopo essere uscito dall'umida tomba, mentre mi accingevo a fissare con mano malferma la catena al portale, scorsi tra i cespugli all'intorno un volto che mi stava osservando. 
Ebbi la certezza che la fine fosse prossima: il mio rifugio era stato scoperto, e con esso svelata la meta delle mie peregrinazioni notturne. 
L'uomo non si avvicinò, sicché mi affrettai a casa con l'intento di sentire ciò che la spia avrebbe riferito al mio preoccupato genitore. 
Era dunque giunto il momento in cui i miei soggiorni oltre la porta incatenata sarebbero stati rivelati al mondo? 
Immaginate allora con quale graditissimo sbigottimento udii quell'uomo informare mio padre in un circospetto sussurro che io avevo trascorso la notte nella conca davanti alla tomba, con gli occhi velati dal sonno fissi sulla fessura della porta chiusa dal lucchetto! 
Per quale miracolo il mio pedinatore si era ingannato a quel modo? 
In quell'istante mi convinsi che vi fosse un agente soprannaturale a proteggermi. 
Forte di questa nuova certezza giuntami direttamente dal cielo, ripresi le mie escursioni alla tomba abbandonando ogni precauzione, fiducioso che nessuno mi avrebbe visto nell'atto di penetrarvi. 
Per una settimana gustai appieno le gioie che mi offriva una funebre convivialità che non oso descrivere, quando, improvvisamente, accadde la cosa ed io fui portato via da lì, e gettato in questa dimora maledetta di monotonia e sofferenza. 
Quella notte non avrei dovuto avventurarmi per i boschi, poiché il temporale era nell'aria e chiari segni ne recavano le nubi minacciose: in più, una fosforescenza infernale si levava dalla fetida palude nel fondo della piccola valle. 
Anche il richiamo dei morti era diverso. 
Non proveniva stavolta dalla tomba sul pendio, ma dalla cantina incenerita sulla cresta del colle, e da lassù il demone che vi signoreggiava mi faceva cenni di invito con dita invisibili. 
Allorché sbucai da un boschetto che attraversava la piana collinare e mi trovai dinanzi alle rovine, osservai al chiarore della luna offuscata dalla bruma uno spettacolo che mi ero sempre vagamente aspettato: il castello, scomparso da un secolo, si innalzava nuovamente nella sua altera imponenza, mostrandosi maestoso al mio sguardo rapito. 
Lo sfavillio di mille candele rifulgeva da ogni finestra, e i cocchi dei gentiluomini di Boston sfilavano lungo il vialone, mentre una folta schiera di patrizi incipriati sopraggiungeva a piedi dalle ville dei paraggi. 
A tal folla mi mescolai, pur consapevole che il mio posto era tra i padroni di casa piuttosto che tra gli ospiti. 
Il salone echeggiava di musica e risa, e calici di vino erano stretti in ogni mano. 
Riconobbi parecchie facce, per quanto ne avrei certo ravvisato meglio la fisionomia se fossero state raggrinzite o corrose dalla morte e dalla decomposizione. 
In quella moltitudine selvaggia e sconsiderata, io ero il più sfrenato e dissoluto. 
Torrenti di sfrontate bestemmie si riversavano dalle mie labbra, e nel mio cupo abbandono non mi curavo di alcuna legge divina o naturale. 
Lo scoppio improvviso di un tuono, il cui rombo sovrastò persino il baccano di quell'orgia bestiale, spaccò il tetto e zittì la chiassosa compagnia paralizzata dal terrore. 
Rosse lingue di fiamma e brucianti scoppi di calore inghiottirono la casa; i convitati, terrorizzati da una calamità che pareva trascendere i confini della natura incontrollata, fuggirono urlando nella notte. 
Rimasi solo, inchiodato alla sedia da una paura prostrante che mai prima d'allora avevo saggiato. 
Un secondo orrore si impossessò poi della mia anima. 
Arso vivo e ridotto in cenere, il corpo disperso ai quattro venti, non avrei mai potuto riposare nella tomba degli Hyde! 
Ma non era forse già stata preparata per me la mia bara? 
Non avevo dunque il diritto di riposare in eterno tra i discendenti di Sir Geoffrey Hyde? 
Certo! 
Avrei rivendicato il mio retaggio di morte, anche a costo di far vagare per anni e anni la mia anima fino a che non avesse trovato un corpo che la ospitasse e la rappresentasse su quella lastra vuota nella nicchia del sepolcro. 
Jervas Hyde non avrebbe mai diviso la triste sorte di Palinuro! 
(2) Non appena la visione spettrale del castello in fiamme si fu dissolta, mi ritrovai ad urlare e a dibattermi furiosamente tra le braccia di due uomini, uno dei quali era la spia che mi aveva seguito fino alla tomba. 
La pioggia si riversava dal cielo a torrenti, e il balenio dei fulmini che poco prima erano saettati sopra le nostre teste, rischiarava l'orizzonte meridionale. 
Mio padre, il volto solcato dal dolore, era lì presente e, mentre gridavo che mi deponessero nella tomba, ammoniva i miei custodi a trattarmi con la maggiore delicatezza possibile. 
Un cerchio annerito sul pavimento della cantina distrutta rivelava con quanta violenza avesse colpito la folgore scesa dal cielo. 
In quel punto un gruppo di abitanti del luogo, muniti di lanterne, frugavano in una piccola cassa di antica manifattura, portata alla luce dallo scoppio del fulmine. 
Cessai di dibattermi essendo la mia lotta inutile e ormai priva di scopo, e presi ad osservare gli indagatori intenti ad esaminare il tesoro scoperto. 
Mi fu quindi permesso di prendere parte alla loro ispezione e, accostandomi al gruppo, notai che la cassa, i cui ganci di chiusura si erano rotti a seguito del fulmine che l'aveva dissotterrata, conteneva numerose carte e oggetti di valore. 
Ma, tra questi, una cosa soltanto attirò il mio sguardo: la miniatura in porcellana di un giovane con una elegante parrucca settecentesca recante le iniziali "J.H.". 
Fissandone il volto, era come se mirassi il mio stesso sembiante riflesso in uno specchio. 
Fui condotto all'indomani nella stanza munita di sbarre dove tuttora mi trovo, ma di certe cose sono stato messo al corrente da un vecchio e ingenuo servitore, per il quale provai affetto nell'infanzia e che, come me, ama i cimiteri. 
Quanto ho osato raccontare delle mie esperienze nel sepolcro, mi è valso soltanto pietosi sorrisi. 
Mio padre, che viene di frequente a farmi visita, sostiene che io non ho mai varcato la soglia del portale incatenato e giura che il lucchetto arrugginito, allorché egli stesso lo esaminò, era intatto da almeno cinquant'anni. 
Afferma persino che tutto il villaggio sapeva delle mie visite alla tomba, e che spesso ero stato visto dormire nella capanna di fronde fuori dalla tetra facciata, con gli occhi semichiusi e fissi sulla fessura che si apriva verso l'interno. 
Non dispongo di alcuna prova tangibile che possa confutare tali asserzioni, giacché la chiave che dissuggellava il lucchetto s'è persa durante la colluttazione in quella notte degli orrori. 
Le strane cose del passato che ho appreso durante i convegni notturni con i morti, mio padre le respinge ritenendole il frutto delle mie assidue e indiscriminate letture degli antichi volumi della biblioteca di famiglia. 
Se non fosse stato per il mio vecchio servitore Hiram, mi sarei ormai quasi del tutto convinto della mia pazzia. 
Ma Hiram, fedele fino all'ultimo, ha voluto credermi, ed ha fatto una cosa che mi costringe a rendere pubblica almeno una parte della mia storia. 
Una settimana fa, ha spezzato il lucchetto che assicurava la porta alle catene tenendo la tomba eternamente socchiusa, ed è disceso con una lanterna nelle umide profondità. 
Sopra una lastra, posta in una nicchia, ha trovato una vecchia bara vuota la cui targa annerita reca una sola parola: Jervas. 
In quella bara e in quel sepolcro mi hanno promesso che un giorno troverò riposo. 
NOTE: 1) The Tomb (si noti la preferenza lessicale accordata al termine tomb, di origine classica, rispetto a quello di origine anglica, e più comune nell'inglese colloquiale, grave, per indicare il sepolcro; questa scelta in favore del lessico di derivazione latina e greca è quasi una costante in Lovecraft) è il primo racconto scritto dall'autore di Providence dopo una stasi di nove anni, nel corso dei quali si era dedicato soltanto alla poesia e alla saggistica. 
Il protagonista, Jervas Dudley, è il primo degli avatar letterari nei quali Lovecraft fotocopierà ossessivamente la propria stessa figura di "estraneo" al mondo triviale, antiestetico, stolidamente noioso dell'esistenza comune. 
In questo caso, come in diversi altri (The Loved Dead, The Outsider, Herbeut West) il "rito di passaggio" verso un mondo diverso, luogo geometrico in un sol tempo del desiderio e dell'orrore è la morte della ragione. 
In altri casi sarà il sogno, o l'immersione nell'inconscio simboleggiato spesso dal mare o la fantasticheria deliberata, il "sogno lucido" propiziato dalla lettura di testi infami quali il Necronomicon, che aprono le porte dell'abisso interiore (N.d.C.). 
2) Nocchiero di Enea, cadde in mare vinto dai sonno. 
L'eroe lo ritrova sulle rive d'Acheronte, fra i morti insepolti, condannato ad un'eterna attesa, senza poter raggiungere, essendo privo di sepoltura, le sedi dei trapassati.Cfr. 
Eneide, 5, 833-871, e 6,268-416 (N.d.C.). 
2. 
La Transizione Di Juan Romero (1) Non ho alcun desiderio di rievocare gli eventi che si verificarono il 18 e il 19 ottobre del 1894 presso la miniera di Norton. 
Ma il senso del dovere che provo nei confronti della scienza mi costringe a registrare, negli ultimi anni della mia vita, visioni e avvenimenti carichi di un terrore doppiamente intenso perché indefinibile. 
E, prima della mia morte, sento di dover esternare ciò che so in merito a quella che preferisco definire la transizione di Juan Romero. 
Non è necessario che i posteri conoscano il mio nome e le mie origini; credo anzi sia meglio tacerne perché, quando un uomo emigra improvvisamente negli Stati Uniti o nelle Colonie, in genere si lascia il suo passato alle spalle. 
Inoltre, quella che fu la mia vita non ha alcuna rilevanza per la storia che mi accingo a narrare: ad eccezione, forse, del fatto che durante il servizio militare prestato in India mi trovavo assai meglio tra i vecchi santoni indigeni dalle barbe bianche che non tra i miei colleghi ufficiali. 
Mi ero addentrato non poco nella misteriosa cultura orientale, quando fui vittima di alcune calamità che mi indussero a trasferirmi nel Far West americano. 
Qui iniziai una nuova vita e ritenni opportuno assumere un nome che tuttora porto assai comune e privo di significato. 
Durante l'estate e l'autunno del 1894, abitavo nelle tetre distese delle Cactus Mountains, e lavoravo come semplice uomo di fatica presso la famosa miniera di Norton. 
Questa era stata scoperta qualche anno prima da un anziano cercatore, e ciò aveva trasformato la regione circostante da una landa pressocché deserta in un calderone ribollente di una sordida umanità. 
Una vena aurifera, profondamente sepolta sotto un lago di montagna, aveva arricchito il suo venerando scopritore oltre i sogni più audaci e, all'epoca di cui vi parlo, era sede di estese operazioni di traforo ad opera della Compagnia alla quale era stata infine venduta. 
S'erano scoperte ulteriori grotte, e la produzione del biondo metallo era straordinariamente copiosa, sicché un possente ed eterogeneo esercito di minatori lavorava faticosamente giorno e notte lungo i numerosi cunicoli e nelle cavità sotterranee. 
Il sovrintendente, un certo Mr. 
Arthur, discuteva sovente della singolarità delle formazioni geologiche locali, congetturando sulla probabile estensione delle caverne e prefigurandosi il futuro delle titaniche imprese minerarie. 
A suo giudizio, le grotte aurifere erano prodotte dall'azione dell'acqua, ed era convinto che di lì a poco avremmo scoperto le ultime. 
Non era trascorso molto tempo dal mio arrivo e dal mio impiego, quando Juan Romero giunse alla miniera di Norton. 
Apparteneva alla gran massa di messicani disoccupati attratti lì dalle regioni limitrofe, e inizialmente destò la mia attenzione soltanto per la particolarità dei suoi lineamenti. 
Benché rispondenti ai tratti tipici dei pellirosse, si distinguevano per il colorito chiaro e una certa finezza nella conformazione, del tutto dissimile da quella di un ordinario greaser o Paiute locale. 
Ma, curiosamente, quantunque differisse così palesemente dalla massa degli indiani delle tribo da quelli ispanizzati, Romero non dava la minima impressione di possedere sangue indoeuropeo. 
Non era il conquistador castigliano o il pioniere americano, ma l'antico e nobile azteco che l'immaginazione di chi lo osservava era invitata a ravvisare in lui, allorché il taciturno peone si alzava di buon mattino e, rapito, contemplava il sole affacciarsi sulle colline orientali. 
E, intanto, protendeva le braccia verso l'astro, quasi eseguisse un rito la cui natura egli stesso non comprendeva. 
Ad eccezione del suo volto, comunque, Romero non suggeriva alcunché di nobile. 
Sudicio e ignorante, si trovava a suo agio tra gli altri messicani dalla pelle bruna, dato che proveniva (come appresi successivamente) dal più infimo ambiente. 
Ancora bambino, era stato trovato in una rozza capanna di montagna, unico superstite di un'epidemia che aveva imperversato con effetti letali. 
Vicino alla capanna, presso un'insolita fenditura della roccia, erano stati rinvenuti due scheletri spolpati di recente dagli avvoltoi: presumibilmente, gli unici resti di coloro che dovevano essere stati i suoi genitori. 
Nessuno ne conosceva l'identità e in breve furono dimenticati da tutti, tanto più che il crollo della capanna e la successiva chiusura della crepa ad opera di una valanga contribuirono a cancellare la scena dalla memoria della gente. 
Allevato da un messicano ladro di bestiame, che gli aveva dato il suo nome, Juan non si distinse per nulla dai suoi compagni. 
All'origine dell'attaccamento che Romero mostrò nei miei confronti, vi fu indubbiamente l'antico e bizzarro anello indche portavo al dito quando non ero impegnato a lavorare. 
Della natura di questo oggetto, e della maniera in cui esso era entrato in mio possesso, non posso parlare. 
Era l'ultimo legame con un capitolo della mia vita ormai chiuso per sempre, e possedeva per me un immenso valore. 
Mi accorsi subito che il messicano dalle strane sembianze osservava quell'anello con interesse, guardandolo però con un'espressione che eliminava ogni sospetto di semplice cupidigia. 
Gli antichi geroglifici sembravano richiamare qualche sfocato ricordo nella sua mente ignorante ma attiva, quantunque fosse impossibile che ne avesse veduti altri simili prima d'allora. 
Nel giro di poche settimane dal suo arrivo, Romero divenne per me un servo fedele, nonostante il fatto che io stesso non fossi altro che un semplice minatore. 
La nostra conversazione era forzatamente limitata: Juan conosceva pochissime parole in inglese, mentre il mio spagnolo imparato a Oxford era completamente diverso dal dialetto dei peones della Nuova Spagna. 
L'evento che mi accingo ora a narrarvi non fu anticipato da alcun segno premonitore. 
Benché Romero avesse destato in me un certo interesse, e nonostante il mio anello lo attirasse in maniera assai peculiare, credo che nessuno dei due avesse minimamente immaginato ciò che sarebbe accaduto in seguito allo scoppio della carica di esplosivo. 
Le prospezioni geologiche avevano indicato che la miniera si doveva estendere direttamente sotto la zona più profonda dell'area sotterranea; e, dato che il sovrintendente era convinto che ci saremmo imbattuti soltanto in una solida massa rocciosa, si passò alla collocazione di una enorme carica di dinamite. 
Io e Romero non venimmo impiegati in questo lavoro, cosicché fu da altre persone che ricevemmo le prime notizie della scoperta di fatti straordinari. 
La carica di esplosivo, forse più potente di quanto si era valutato, pareva avesse scosso l'intera montagna. 
Le finestre di tutte le baracche disseminate lungo il pendio erano state frantumate dalla deflagrazione, mentre i minatori che si trovavano nei cunicoli più prossimi erano stati gettati a terra. 
Le acque del lago Jewel, che si estendeva al di sopra della miniera, si levarono in alte ondate come fossero agitate da una burrasca. 
Dall'esame degli effetti dell'esplosione, si scoprì che un abisso si spalancava all'infinito al di sotto del luogo in cui era avvenuto lo scoppio: un abisso di una profondità così mostruosa che nessuna corda disponibile poteva scandagliare, e nessuna lampada riusciva ad illuminare. 
Sconcertati, i minatori si rivolsero al sovrintendente, il quale ordinò che enormi quantità di corda fossero portate al pozzo, e fossero quindi unite e calate all'interno fino a che non si fosse raggiunto il fondo. 
Non passò molto prima che gli uomini, pallidi in volto, informassero il sovrintendente del loro fallimento. 
Col dovuto rispetto gli manifestarono poi il loro inderogabile rifiuto di tornare al baratro, nonché di riprendere a lavorare nella miniera se prima quello non fosse stato ostruito. 
Si trovavano evidentemente di fronte a qualcosa che andava oltre la loro esperienza perché, per quello che erano riusciti ad accertare, quell'abisso era infinito. 
Il sovrintendente non li biasimò. 
Al contrario, rifletté a lungo sulla cosa, e preparò un piano d'azione per il giorno seguente. 
Quella sera, nessuna squadra montò per il turno di notte. 
Alle due del mattino, sulla montagna un coyote solitario cominciò ad ululare in modo spaventoso. 
Da qualche parte nei cantieri un cane rispose latrando al coyote, o a qualcosa d'altro. 
Nubi temporalesche dalle bizzarre forme si addensavano intanto attorno alle vette dei pascoli, e navigavano sospinte dal vento attraverso la macchia indistinta di luce celeste testimone degli sforzi che una luna a tre quarti compiva per risplendere tra i molti strati di cirri e vapori. 
Fu la voce di Romero, disteso sulla cuccetta sopra di me, a destarmi. 
Parlava con voce concitata, turbata da un vago senso di attesa che non riuscivo a comprendere: "Madre de Di¢s! 
El sonido ese sonido Oita Usted! 
Lo oite usted? 
Senor, QUEL SUONO!". 
Tesi l'orecchio, domandandomi a quale suono si riferisse. 
Il coyote, il cane e il temporale si udivano tutti; e l'ultimo prevaleva sempre più sugli altri mentre il vento strideva con furia crescente. 
Il balenio dei fulmini era già visibile attraverso la finestra della baracca. 
Ripetendo i suoni che avevo inteso, dissi all'inquieto messicano: "El coyote? 
El perro? 
El viento?". 
Ma Romero non mi rispose. 
Prese quindi a bisbigliare come atterrito: "El ritmo, Senor el ritmo de la tierra QUEL BATTITO NEL SUOLO!". 
Ora lo udivo anch'io; lo udivo, e rabbrividii senza saperne il motivo. 
Profondamente, molto profondamente sotto di me, si udiva un suono, un ritmo, proprio come aveva detto il peon, che, pur estremamente fievole, soverchiava tuttavia il cane, il coyote e la bufera crescente. 
Provare a descriverlo sarebbe inutile, giacché era tale che nessuna sua descrizione è possibile. 
Si avvicinava forse al pulsare dei motori collocati in fondo allo scafo di un grande transatlantico, così come viene percepito dal ponte. 
Ma di natura non era altrettanto meccanico: non sembrava sprovvisto, cioè, dell'elemento della vitalità e della coscienza. 
Di tutte le sue caratteristiche, quella che mi impressionò maggiormente era l'enorme distanza all'interno della terra. 
E, nella mia mente, irruppero d'improvviso i frammenti di un brano di Joseph Glanville che Poe ha commentato con tremenda efficacia: La vastità, l'altezza e l'imperscrutabilità delle Sue opere, la cui profondità è d'assai maggiore di quella del pozzo di Democrito. 
(3) Improvvisamente, Romero saltò gidalla sua cuccetta e si fermò davanti a me fissando lo strano anello sulla mia mano che brillava di una luce innaturale ad ogni lampo, dopodiché prese a guardare intensamente in direzione del pozzo minerario. 
Mi alzai anch'io, e rimanemmo per un po' insieme immobili, tendendo le orecchie verso il ritmo misterioso che pareva assumere un'energia vitale sempre maggiore. 
Poi, senza una manifesta volontà, cominciammo ad avanzare in direzione della porta che, sotto le percosse della burrasca, ci trasmetteva una confortante suggestione di realtà terrena. 
Il canto dall'abisso perché tale mi pareva fosse ora quel suono si faceva sempre più possente e distinto, e un impulso irresistibile ci costrinse ad uscire fuori nella tempesta, diretti verso l'oscurità del pozzo spalancato. 
Non ci imbattemmo in alcuna creatura vivente, ché gli uomini del turno di notte erano stati esonerati dal lavoro e si trovavano di sicuro al bar del villaggio di Dry Gulch, intenti a riferire storie orribili a qualche assonnato barista. 
Un piccolo riquadro di luce gialla, tuttavia, brillava simile a un occhio vigile dalla capanna del guardiano. 
Mi domandai confusamente che effetto avesse prodotto sul sorvegliante quel suono ritmico; ma Romero aveva preso ad avanzare più rapidamente, ed allora lo seguii senza fermarmi. 
Mentre ci calavamo nel pozzo, il suono di sotto diventava via via più composito. 
Suscitava in me l'orribile impressione di udire una sorta di cerimonia orientale, accompagnata dalle percussioni dei tamburi e dal canto di molte voci. 
Come vi ho già detto, sono stato a lungo in India. 
Io e Romero avanzavamo senza esitare attraverso gallerie e lungo scale in discesa, diretti sempre verso la cosa che ci attraeva, eppure pervasi da un terrore e una riluttanza pietosamente impotenti. 
Ad un certo momento credetti addirittura di essere impazzito, il che accadde quando, domandandomi che cosa rischiarasse il nostro cammino nell'assenza di una lampada o una candela, mi accorsi che l'antico anello che avevo al dito brillava di un bagliore soprannaturale, effondendo un tenue chiarore attraverso l'aria pesante e umida che ci circondava. 
Poi, senza preavviso, dopo aver disceso una delle numerose e ampie scale a pioli, di botto Romero si mise a correre lasciandomi solo. 
Una nuova e selvaggia nota dei canti e delle percussioni, per me appena percettibile, aveva agito su di lui in una maniera impressionante, inducendolo a scattar via di corsa con un urlo feroce, e a lanciarsi in corsa cieca nell'oscurità della caverna. 
Lo sentivo urlare ripetutamente davanti a me, mentre incespicava lungo gli spiazzi piani e scendeva a tentoni giper le scale malsicure. 
E, pur terrorizzato com'ero, conservavo ancora in me un barlume di coscienza che mi consentiva di notare che le sue parole, quando erano articolate, non appartenevano ad alcuna sorta di linguaggio che avessi mai conosciuto. 
Aspri ma espressivi polisillabi avevano sostituito il cattivo spagnolo ed il pessimo inglese, e fra essi soltanto il grido ripetuto più volte di Huitzilopochtli mi risultava appena più familiare. 
In seguito, riuscii a individuare precisamente dove avessi già incontrato quella parola, scoprendo di averla letta nelle opere di un grande storico e rabbrividii nel compiere l'associazione. 
(4) L'apice di quella notte terribile fu di natura composita ma di durata alquanto breve, ed ebbe inizio allorché raggiunsi la caverna nella quale culminava l'intero percorso. 
Dall'oscurità immediatamente dinanzi a me giunse l'urlo finale del messicano, accompagnato da un tale coro di suoni spaventosi che, se dovessi sentirli ancora, certo non sopravviverei. 
Pareva che tutte le mostruosità e i terrori nascosti della Terra avessero trovato voce per sopraffare la razza umana. 
Simultaneamente, la luce si estinse dal mio anello e scorsi un nuovo chiarore baluginare dallo spazio sottostante, pochi metri davanti a me. 
Ero dunque giunto all'abisso che ora ardeva d'una luce sanguigna e che, stando all'evidenza, doveva aver inghiottito lo sfortunato Romero. 
Avanzai fino al margine e mi affacciai su quel baratro che nessuna corda aveva potuto scandagliare, e che ora appariva ai miei occhi come un pandemonio di fiamme guizzanti e di spaventosi tumulti. 
Sulle prime non vidi che una confusa parvenza di luminosità; ma poi alcune forme, tutte infinitamente distanti, presero a isolarsi l'una dall'altra in quella confusione, e vidi ma quello era Juan Romero? 
Mio Dio! 
Non oso dirvi che cosa vidi! 
Una forza celeste giunta provvidenzialmente in mio soccorso cancellò i suoni e le visioni in uno schianto tale che solo lo scontro di due universi nello spazio potrebbe produrre. 
Sopraggiunse il caos, ed io conobbi la pace dell'oblio. 
A questo punto è assai difficile per me proseguire la narrazione, giacché dovrò riferire di circostanze estremamente singolari. 
Cercherò tuttavia di fare del mio meglio, senza neppure provarmi a differenziare la realtà dall'apparenza. 
Quando mi risvegliai, mi trovavo al sicuro nella mia cuccetta. 
Dalla finestra, si scorgeva il rosso bagliore dell'alba. 
Poco lontano, il corpo senza vita di Juan Romero giaceva disteso su un tavolo, attorniato da un gruppo di uomini, tra i quali il medico dell'accampamento. 
Quegli uomini discutevano della strana morte del messicano, avvenuta mentre dormiva; una morte apparentemente connessa in qualche modo al terribile fulmine che aveva colpito e fatto tremare la montagna. 
Non vi era però evidenza di una connessione diretta, e l'autopsia non chiarì la causa della morte di Romero. 
Dai frammenti di conversazione colti casualmente, appresi che non vi erano dubbi sul fatto che né io né il messicano ci fossimo allontanati dalla baracca durante la notte; e che nessuno si era svegliato durante la spaventosa tempesta passata sopra le Cactus Mountains. 
Questa, dissero gli uomini che si erano avventurati fin dentro il pozzo minerario, aveva provocato un'immensa frana che aveva completamente ostruito il profondo abisso, fonte di tanta apprensione il giorno precedente. 
Allorché chiesi al guardiano se avesse udito qualche suono prima del fulmine, questi riferì di aver sentito un coyote, un cane ed il ringhio del vento di montagna: nient'altro. 
Né ho motivo di dubitare della sua parola. 
Prima di riprendere i lavori, il sovrintendente Arthur incaricò un gruppo di uomini particolarmente fidati di esaminare la zona circostante il punto in cui era apparso l'abisso. 
Seppure con riluttanza, gli uomini obbedirono e furono eseguite varie operazioni di sondaggio. 
I risultati furono assai curiosi. 
Quando era stato aperto il profondo baratro, il tetto di questo non si era affatto rivelato di grande spessore; ora, invece, le trivelle degli operatori incontrarono una massiccia barriera di solida roccia che pareva avere un'estensione illimitata. 
Non trovando altro, né tantomeno l'oro, il sovrintendente abbandonò ogni tentativo; ma, quando sedeva alla scrivania, di tanto in tanto un'ombra di perplessità oscurava il suo sguardo. 
C'è ancora un altro particolare piuttosto curioso. 
Poco dopo il mio risveglio in quel mattino che seguì al temporale, mi accorsi della inspiegabile assenza dell'anello inddal mio dito. 
Avevo sempre tenuto molto ad esso, eppure provai quasi un senso di sollievo alla sua sparizione. 
Se a rubarlo fu uno dei minatori, dovette essere molto abile nello sbarazzarsi del suo bottino perché, malgrado i numerosi annunzi e una perquisizione da parte della polizia, l'anello non fu mai più visto. 
In verità, dubito che mi sia stato rubato da mani umane: in India mi è capitato di apprendere molte cose strane. 
La mia opinione in merito a tutta questa vicenda varia di volta in volta. 
Alla luce del giorno, e per buona parte dell'anno, propendo nel ritenere che per la maggior parte si sia trattato di un sogno; ma talvolta, durante l'autunno, alle due del mattino, quando i venti e gli animali ululano lugubremente, sento salire da incredibili profondità l'eco maledetta di un ritmico pulsare ed allora penso che la transizione di Juan Romero sia stata, in realtà, un destino atroce. 
NOTE: 1) The Transition of Juan Romero venne "ripudiato" da Lovecraft, cioè escluso dal gruppo di racconti che faceva circolare fra gli amici perché li leggessero e che ogni tanto proponeva a qualche rivista (per lo più dilettantesca) per la pubblicazione. 
La ragione di questo giudizio negativo non è nota. 
Al contrario, il racconto con le sue descrizioni di abissi insondabili che si spalancano all'improvviso è fra i più suggestivi usciti dalla penna di Lovecraft (N. 
d. 
C. 
). 
2) Propongo una lezione di accuratezza scientifica per gli autori di narrativa. 
Ho controllato su un almanacco le fasi lunari dell'ottobre 1894 per verificare in quali giorni fosse visibile, alle due del mattino, una luna a tre quarti. 
Quindi, ho corretto le date del mio racconto in modo che si accordassero a quanto scrivevo! 
(Nota di Lovecraft). 
3) Dall'epigrafe a Una discesa nel Maelstr"m (Nota di Lovecraft). 
4) Prescott, Conquest of Mexico (Nota di Lovecraft). 
Huitzilopochtli era il dio azieco della guerra. 
Letteralmente, il suo nome significa "il Guerriero del Sud che risorge dai Morti". 
Era onorato con cruenti sacrifici umani. 
Wilìiam Hickling Prescott, nato a Salem nel 1796 e morto a Boston nel 1859, fu uno dei grandi storici della conquista dell'America. 
Le sue narrazioni sono caratterizzate da una particolare insistenza sugli aspetti feroci e crudeli dell'operato dei conquistadores e sulle tradizioni sanguinarie delle popolazioni americane. 
Le sue opere principali, La Conquista del Messico (1843) e La Conquista del Per(1847) sono state pubblicate in italiano dalla Newton Compton, 1992 (N.d.C.). 
3. 
Il Vecchio Terribile (1) L'idea di Angelo Ricci, Joe Czanek e Manuel Silva era di far visita al Vecchio Terribile. 
Questi abita tutto solo in un'antichissima dimora di Water Street, poco lontano dal mare, e di lui si dice sia eccezionalmente ricco, e indifeso; circostanze che determinavano una situazione di grande interesse per uomini che svolgevano la professione dei signori Ricci, Czanek e Silva: i quali praticano né più né meno che il nobile mestiere di ladri. 
La gente di Kingsport pensa e mormora molte cose sul conto del Vecchio Terribile, cose che in genere gli risparmiano l'attenzione di gentiluomini come il signor Ricci e i suoi colleghi, malgrado il fatto che egli quasi certamente nasconda una ricchezza inestimabile in qualche ignoto recesso della sua ammuffita e vetusta abitazione. 
Per la verità, si tratta davvero di una persona assai stravagante; si ritiene che un tempo sia stato comandante di golette che navigavano per le Indie Orientali, ma è talmente vecchio che nessuno lo ricorda da giovane, oltre ad essere così taciturno che pochissimi ne conoscono il vero nome. 
Tra gli alberi contorti che crescono nel giardino antistante la sua antica e negletta dimora, conserva una bizzarra collezione di grosse pietre, curiosamente disposte e dipinte in modo tale da rassomigliare agli idoli di qualche oscuro tempio orientale. 
Questa collezione ha il potere di tenere alla larga la maggioranza dei ragazzini che si divertono a deridere il Vecchio Terribile per la folta barba e per i lunghi capelli bianchi, o a mandargli in frantumi i vetri delle piccole finestre della vecchia casa con malvagi missili. 
Ma vi sono anche altre cose, atte a spaventare gli individui più cresciuti, e anche più curiosi, che talvolta si avvicinano di soppiatto alla casa per sbirciare attraverso i vetri polverosi. 
Taluni sostengono che su un tavolo posto in una stanza vuota al pianterreno vi è una notevole quantità di particolarissime bottiglie, ciascuna delle quali contiene un pezzetto di piombo sospeso a un filo a mo' di pendolo. 
Questi curiosi affermano inoltre che il Vecchio Terribile parla a quelle bottiglie, rivolgendosi ad esse usando nomi come Jack lo Sfregiato, Tom il Lungo, Joe lo Spagnolo, Peters, e Nostromo Ellis; pare inoltre che, quando si rivolge ad una di queste bottiglie, il piccolo pendolo plumbeo compia certe precise vibrazioni, quasi rispondesse oscillando. 
Coloro che avevano osservato l'alto e sottile Vecchio Terribile impegnato in tali singolari conversazioni non ripetevano mai l'esperienza una seconda volta. 
Ma Angelo Ricci, Joe Czanek e Manuel Silva non avevano nelle vene sangue di Kingsport, appartenendo a quel nuovo ed eterogeneo calderone di stranieri che vivono al di fuori del cerchio magico della vita e delle tradizioni del New England. 
Per quei tre, il Vecchio Terribile era soltanto un vegliardo barcollante e quasi inerme, incapace di camminare senza l'aiuto del suo nodoso bastone, le cui mani tremavano pietosamente. 
A loro modo, erano sinceramente dispiaciuti per la solitaria condizione di quel vecchio malvisto e rifuggito da tutti, e contro il quale tutti i cani abbaiavano con foga straordinaria. 
Ma gli affari sono affari e, per un ladro che vota l'anima alla professione, un vegliardo, per di più debolissimo, non può che costituire un'esca e una sfida, soprattutto se non dispone di un conto in banca ma, per le poche necessità che soddisfa allo spaccio del villaggio, paga con sonanti dobloni in oro e argento spagnoli, coniati due secoli or sono. 
Ricci, Czanek e Silva, scelsero la notte dell'11 aprile per la loro visita. 
A Ricci e Silva sarebbe toccato occuparsi del vecchio, mentre Czanek li avrebbe attesi e poi accolti carichi di un bottino presumibilmente metallico, in un'auto coperta in Ship Street, presso il portone dell'alto muro posteriore che recintava il giardino del Vecchio Terribile. 
Desiderando evitare inutili spiegazioni nel caso di un inatteso interesse della polizia, diedero inizio all'operazione in maniera tranquilla e poco appariscente. 
Come stabilito, i tre avventurieri si mossero separatamente, così da non dar luogo a successivi sospetti. 
Ricci e Silva si ritrovarono in Water Street presso l'ingresso anteriore della casa del vecchio e, quantunque non gradissero affatto il modo in cui il chiaro di luna risplendeva sulle pietre dipinte filtrando attraverso i rami in boccio degli alberi nodosi, avevano cose ben più importanti cui pensare che a stupide superstizioni. 
Temevano che non sarebbe stato un compito gradevole quello di far sciogliere la lingua al Vecchio Terribile a proposito del tesoro in oro e argento gelosamente custodito, perché i vecchi lupi di mare sono notoriamente cocciuti e perversi: tuttavia il padrone di casa era vecchissimo e quasi privo di forza, e i suoi ospiti erano in due. 
Ricci e Silva poi vantavano una lunga esperienza nell'arte di rendere loquaci i taciturni, e le grida di un uomo così debole e anziano potevano essere facilmente smorzate. 
Si avvicinarono quindi all'unica finestra illuminata, dalla quale si udiva il Vecchio Terribile intento a conversare con le bottiglie e coi pendoli con voce fanciullesca. 
Infilarono quindi le maschere, e bussarono educatamente alla porta di quercia scolorita dalle intemperie. 
L'attesa sembrò interminabile a Czanek, che inquieto si agitava nell'auto sistemata presso l'entrata posteriore della casa del Vecchio Terribile in Ship Street. 
Czanek era uno dal cuore particolarmente tenero, e non gli erano affatto piaciute le urla laceranti che aveva inteso provenire dall'antica dimora subito dopo l'ora stabilita per l'attuazione del piano. 
Non aveva forse raccomandato ai suoi compagni di usare la massima delicatezza possibile col vecchio e patetico capitano di mare? 
Con profonda inquietudine fissava lo stretto portone di quercia posto nell'alto muro di cinta rivestito d'edera. 
A brevi intervalli consultava l'orologio, e stupito si interrogava sulle cause del ritardo. 
Che il vecchio fosse morto prima di rivelare dove nascondeva il tesoro, costringendo i suoi compagni ad una imprevista perquisizione? 
Certo è che Czanek non gradiva affatto aspettare così a lungo al buio e in un simile posto. 
Tutto d'un tratto, percepì il fievole rumore di un passo leggero, una sorta di tenue picchiettio sul vialetto all'interno del portone. 
Udì poi un lieve armeggiare con il chiavistello arrugginito e vide la stretta e pesante porta aprirsi verso l'interno. 
E, nel pallido bagliore dell'unico, fioco lampione stradale, aguzzò la vista per vedere ciò che i due compagni avevano portato fuori dalla sinistra dimora che indistinta si stagliava poco lontano. 
Ma il suo sguardo non incontrò ciò che si aspettava, giacché di fronte a lui non c'erano i suoi due compagni, bensì il Vecchio Terribile tranquillamente appoggiato al nodoso bastone, intento a sorridere in modo detestabile. 
Il signor Czanek non aveva mai fatto caso al colore dei suoi occhi, ma in quel momento si accorse che erano gialli. 
(2) Nelle cittadine di provincia basta un nulla a suscitare un gran fermento, ed ecco perché, per tutta la primavera e l'estate, a Kingsport non si parlò d'altro che dei tre corpi non identificati trasportati a riva dalla marea, orribilmente straziati come dai fendenti di molte sciabole e spaventosamente storpiati come dal calpestio di molti crudeli tacchi di stivali. 
Qualcuno parlò anche di cose più banali, come di un'automobile abbandonata rinvenuta in Ship Street, o di certe urla assolutamente inumane emesse probabilmente da qualche bestia randagia o da un uccello migratore, udite nella notte da cittadini insonni. 
A queste chiacchiere paesane il Vecchio Terribile non prestò alcun interesse. 
Era già schivo di natura e, quando si è vecchi e deboli, la riservatezza raddoppia d'intensità. 
E poi, un vecchio lupo di mare come lui doveva aver visto decine di cose di gran lunga più sconvolgenti nei remoti giorni della sua trascorsa giovinezza. 
NOTE: 1) The Terrible Old Man è il primo racconto di Lovecraft in cui si fa cenno a una "geografia fantastica" del New England, che si sovrappone alla regione reale. 
La cittadina di "Kingsport" (fusione fra i nomi di Kingstown e Newport, località davvero esistenti) è la prima fra le numerose città d'invenzione che lo scrittore di Providence ha eletto quali sedi della manifestazione dei suoi incubi privati, sino a creare una vera e propria mappa onirica dei più antichi Stati americani, ombra sinistra proiettata sulla normale descrizione del mondo (N.d.C.). 
2)Secondo la tradizione, è il colore degli occhi dei lupi mannari (N.d.C.). 
4. 
L'albero (1) Fata viam invenient. 
Su un verde declivio del monte Menalo, in Arcadia, un oliveto cresce attorno ai ruderi di una villa. 
D'appresso sorge una tomba, un tempo adorna delle più sublimi sculture, ma ora in rovina come la casa. 
Un ulivo di grandezza innaturale, dalla forma mostruosa e repulsiva sorge presso una delle estremità della tomba, i cui blocchi di marmo pentelico, chiazzato dal tempo, sono stati malamente dissestati dalle stranissime radici. 
Come forma, quell'albero somiglia talmente ad un uomo di aspetto grottesco, o piuttosto al corpo di un uomo contratto dalla morte, che la gente del luogo ha paura di passarci dinanzi la notte, quando la luna manda i suoi fievoli raggi tra i rami contorti. 
Il monte Menalo è un luogo prediletto del temuto dio Pan, e dei suoi bizzarri e numerosi compagni, e i pastori ignoranti credono che l'albero possegga una terribile affinità con le coorti paniche. 
Ma un vecchio apicoltore che abita in una casetta nei dintorni mi ha narrato una storia diversa. 
Molti anni or sono, quando la villa sul colle era nuova e splendente, in essa dimoravano due scultori, Kalos e Musides. 
Dalla Lidia fino alla città di Partenope si lodava la bellezza delle loro opere, e nessuno osava dire che l'uno eccellesse sull'altro in maestria. 
Un Hermes di Kalos ornava un tempio marmoreo a Corinto, e una Pallade di Musides sormontava una colonna ad Atene vicino al Partenone. 
Tutti rendevano omaggio a Kalos e Musides, e si stupivano che non vi fosse ombra di gelosia artistica a raffreddare il calore della loro fraterna amicizia. 
Tuttavia, quantunque Kalos e Musides convivessero in perfetta armonia, erano d'indole assai dissimile. 
Mentre Musides passava le notti in bagordi tra le lussurie cittadine di Tegea, Kalos preferiva rimanere nella sua dimora, sottraendosi agli sguardi degli schiavi nei freschi recessi dell'oliveto, e lì meditava sulle visioni che affollavano la sua mente e concepiva le forme di bellezza cui in seguito dava vita immortale nel marmo palpitante. 
A dire il vero, la gente mormorava che Kalos conversasse con gli spiriti del boschetto di ulivi, e che le sue statue altro non fossero se non le immagini dei fauni e delle driadi che vi incontrava: sta di fatto, che Kalos non modellava mai le sue sculture da soggetti viventi. 
La fama di Kalos e Musides era tale che nessuno si stupì allorché il tiranno di Siracusa inviò loro alcuni suoi rappresentanti col compito di discutere della preziosa statua della dea Tyché (2), che aveva progettato di far erigere nella sua città. 
Di grandi dimensioni e di squisita fattura, la statua avrebbe dovuto suscitare la meraviglia di tutti e divenire meta dei viaggiatori. 
Altissima sarebbe stata la gloria dell'autore dell'opera prescelta, e Kalos e Musides erano chiamati a gareggiare per tale onore. 
A tutti era noto il loro amore fraterno, e l'astuto tiranno aveva pensato che ciascuno dei due scultori non avrebbe celato all'altro la sua opera, ma, al contrario, avrebbe offerto il proprio aiuto e consiglio. 
In questo modo, tale confronto avrebbe prodotto due immagini di inaudita bellezza, la più leggiadra delle quali avrebbe oscurato persino i sogni dei poeti. 
I due artisti accolsero con gioia l'offerta del tiranno e, nei giorni che seguirono, gli schiavi udirono i colpi incessanti degli scalpelli. 
Nessuno dei due celò la sua opera all'altro, ma ad essi soli fu riservata la vista delle loro creazioni. 
A nessuno, fuorché a loro, fu concesso di posare lo sguardo sulle due divine figure che gli abili colpi stavano liberando dai grezzi blocchi di marmo che le avevano imprigionate sin dagli albori del mondo. 
Di notte, come sempre, Musides frequentava le sale dei banchetti di Tegea, mentre Kalos vagava solo nell'oliveto. 
Ma, col trascorrere del tempo, cominciò a notarsi in Musides un offuscarsi della sua briosa allegria. 
Era singolare, mormorava la gente, che la depressione cogliesse un artista al quale si presentava l'opportunità di guadagnarsi il più ambito riconoscimento. 
Erano ormai trascorsi molti mesi, eppure sul volto mesto di Musides non si leggeva alcun accenno dell'ansia ardente che in quella circostanza avrebbe dovuto illuminarlo. 
Finché, un giorno, Musides parlò della malattia di Kalos, e allora nessuno più si stupì per la sua mestizia, giacché a tutti era ben noto il vincolo sacro e profondo che li univa. 
In seguito, molti andarono a far visita a Kalos, e notarono di fatto il pallore del suo volto; ma notarono pure la gioiosa serenità che rendeva il suo sguardo più magico di quello di Musides. 
Questi era palesemente angosciato dall'inquietudine ed aveva allontanato tutti gli schiavi desiderando preparare il cibo all'amico ed accudirlo con le sue stesse mani. 
Celate dietro spessi tendaggi stavano le due figure incompiute di Tyché, trascurate negli ultimi tempi dallo scultore ammalato e dal suo fedele assistente. 
Malgrado le cure dei medici perplessi e dell'assiduo compagno, Kalos, inspiegabilmente, diventava sempre più debole, e chiedeva soltanto di esser condotto nell'oliveto che tanto amava. 
Lì pregava di essere lasciato solo, come se desiderasse parlare con cose invisibili. 
Musides accontentava sempre le sue richieste, sebbene gli occhi gli si colmassero di lacrime al pensiero che Kalos tenesse più ai fauni e alle driadi che non a lui. 
La fine poi si fece prossima, e Kalos cominciò a parlare di cose che sono al di là di questa vita. 
Musides, piangendo, gli promise un sepolcro più bello della tomba di Mausolo (3), ma Kalos lo pregò di non parlare più di glorie marmoree. 
Un solo desiderio tormentava la mente del moribondo: che i rami di certi ulivi del boschetto fossero sepolti presso la sua tomba, vicino alla sua testa. 
E una notte, seduto da solo nell'oscurità dell'oliveto, Kalos morì. 
Bello oltre ogni dire fu il sepolcro marmoreo che l'affranto Musides scolpì per l'amico adorato. 
Soltanto lo stesso Kalos avrebbe saputo realizzare simili bassorilievi, nei quali erano raffigurati tutti gli splendori dei Campi Elisi. 
Né Musides mancò di seppellire i rami degli olivi del boschetto presso la testa dell'amico. 
Quando alla furia iniziale del dolore che lacerava Musides subentrò la rassegnazione, l'artista tornò a dedicarsi con diligenza alla statua di Tyché. 
Tutto l'onore era ormai suo, giacché il tiranno di Siracusa non avrebbe scelto altra opera se non quella della sua mano o di Kalos. 
Nell'alto compito sfogò tutto l'impeto delle sue emozioni e, ogni giorno, vi lavorò con impegno crescente, sottraendosi ai divertimenti di cui un tempo aveva goduto. 
Trascorreva invece le sere accanto alla tomba dell'amico, dove un giovane olivo era spuntato vicino alla testa del dormiente. 
La crescita dell'alberello fu così rapida, e così strana la forma da esso assunta, che tutti coloro che lo vedevano davano in esclamazioni per la sorpresa; Musides, dal canto suo, parve al tempo stesso che ne fosse affascinato e ne provasse ripugnanza. 
Tre anni dopo la morte di Kalos, Musides inviò un messaggio al tiranno e, nell'agorà di Tegea, corse voce che l'imponente statua fosse finita. 
A quel tempo, l'albero che cresceva sulla tomba aveva raggiunto proporzioni sbalorditive, superando tutti gli altri alberi della sua specie ed estendendo un ramo straordinariamente robusto al di sopra della stanza dove Musides lavorava. 
Molti erano i visitatori che giungevano ad ammirare l'albero prodigioso, oltre all'arte scultoria di Musides che, perciò, raramente era solo. 
Ma in fondo non gli spiaceva la compagnia di quella moltitudine di ospiti, perché adesso che la laboriosa opera era compiuta, sembrava terrorizzato all'idea della solitudine. 
Il lugubre vento dei monti, che gemeva attraverso l'oliveto e l'albero tombale, sembrava avere l'inquietante capacità di dar vita a suoni vagamente articolati. 
Il cielo era cupo la sera che gli emissari del tiranno giunsero a Tegea. 
Si era ormai saputo per certo che erano venuti per prelevare la grande effigie di Tyché e per recare gloria eterna a Musides, perciò furono accolti calorosamente dai prossèni (4). 
Con l'avanzare della notte, una violenta tempesta di vento si scatenò sul monte Menalo, e gli uomini giunti dalla lontana Siracusa furono lieti di riposare tranquilli al riparo della città. 
Parlarono del loro illustre tiranno e dello splendore della sua capitale, ed esultarono per la gloria della statua che Musides aveva realizzato per lui. 
E gli uomini di Tegea parlarono del gentile animo di Musides e del suo dolore inaudito per la scomparsa dell'amico, certi che neppure gli imminenti allori dell'arte avrebbero potuto consolarlo dell'assenza di Kalos, al quale forse sarebbero andati in vece sua. 
E parlarono pure dell'albero che cresceva sulla tomba, vicino alla testa di Kalos. 
Il vento sibilò in modo ancor più orribile e, assieme, i Siracusani e gli Arcadi levarono voti a Eolo. 
Nel fulgido sole del mattino, i prossèni condussero i messaggeri del tiranno su per il declivio fino alla dimora dello scultore, ma il vento notturno aveva fatto strane cose. 
Le grida degli schiavi si levavano da uno scenario di desolazione: gli splendidi colonnati della spaziosa sala dove Musides aveva sognato e lavorato non si innalzavano più tra i rami degli ulivi. 
Solitarie e tremanti piangevano le umili corti e le mura più basse, ché sul sontuoso e più vasto peristilio si era abbattuto il robusto ramo sovrastante dello strano e giovane albero, riducendo, con una perfezione singolare, la magnifica poesia marmorea ad un ammasso di rovine. 
Stranieri e Tegei restarono impietriti, posando lo sguardo ora sullo sfacelo, ora sul sinistro albero il cui aspetto era così bizzarramente umano e le cui radici affondavano così curiosamente nel sepolcro scolpito di Kalos. 
Il terrore e lo sconcerto crebbero poi allorché, ispezionando le macerie, non si trovò più traccia né del gentile Musides né della effigie di Tyché così splendidamente modellata. 
Solo il caos regnava tra le rovine, e i rappresentanti delle due città si allontanarono delusi: i Siracusani, perché non ebbero alcuna statua da portare in patria, e i Tegei perché non ebbero alcun artista da incoronare. 
Non passò molto però, che i Siracusani ottennero una statua di grande bellezza ad Atene, e i Tegei si consolarono erigendo nell'agorà un tempio marmoreo alla memoria delle doti, virte fraterna carità di Musides. 
Ma l'oliveto è ancora lì, e con esso l'albero che cresce dalla tomba di Kalos. 
Il vecchio apicoltore mi ha detto che talvolta, quando soffia il vento della notte, i rami sussurrano l'uno all'altro ripetendo una parola all'infinito: "Oida! 
Oida! 
(Io so, io so!"). 
NOTE: 1)"Circa la trama di The Tree, ti dirò che è il risultato di alcune mie ciniche riflessioni possibili motivi reali che possono essere sottesi alle azioni apparentemente più splendenti dell'umanità. 
Su questo nucleo, ho sviluppato un racconto basato sul concetto greco di giustizia divina e retribuzione (un'idea mitica importante anche se triste), aggiungendovi la nozione orientale secondo cui l'anima può subire trasformazioni. 
è una combinazione piuttosto eterogenea: cinismo moderno, tragedia greca e fantasia orientale!" 
(Da una lettera a F.B.Long del 19 novembre 1920.)(N.d.C.). 
 2) Dea greca della sorte, che i Romani chiamarono Fortuna; dispensava eventi tristi o lieti a proprio capriccio (N.d.C.). 
3) Il "mausoleo" era una delle sette meraviglie dcl mondo antico (N.d.C.). 
4) I cittadini che, nell'antica Grecia, per incarico avuto dai governanti, ospitavano ambasciatori o altri ragguardevoli personaggi stranieri (N.d.C.). 
5. 
Il Tempio (1) (Manoscritto trovato sulla costa dello Yucatàn) Il giorno 20 agosto 1917, io, Karl Heinrich, conte di AltbergEhrenstein, comandante in seconda della Marina Imperiale Germanica e responsabile del sottomarino U-29, affido questa bottiglia e il documento in essa contenuto all'oceano Atlantico, in un punto del quale ignoro l'esatta posizione ma che presumo sia di 20 gradi di latitudine Nord e 35 gradi di longitudine Ovest. 
Qui la mia unità giace in avaria sul fondo dell'oceano. 
Compio tale atto per l'interesse del pubblico, che ritengo opportuno sia informato degli eventi da noi vissuti; la qual cosa, con ogni probabilità, non riuscirò a fare di persona essendo la mia stessa sopravvivenza minacciata. 
Le circostanze straordinarie in cui mi trovo non soltanto scaturiscono dal danno irrimediabile dell'U-29, ma in maniera estremamente disastrosa comportano anche un deterioramento della mia ferrea volontà germanica. 
Nel pomeriggio del 18 giugno, come radiotrasmesso all'U-61 diretto a Kiel, silurammo il mercantile britannico Victory, sulla rotta New York-Liverpool. 
45 gradi e 16 primi di latitudine Nord, 28 gradi e 34 primi di longitudine Ovest. 
All'equipaggio fu consentito di allontanarsi a bordo di barche per ottenere una buona ripresa filmata da fornire all'Ammiragliato come documentazione. 
La nave affondò in maniera assai pittoresca; dapprima scomparve la poppa, innalzando così la prua fuori dalle acque; poi lo scafo si inabissò perpendicolarmente rispetto al fondo del mare. 
Nulla sfuggì alla cinepresa, e mi rammarica il pensiero che una pellicola di tale efficacia non debba mai giungere a Berlino. 
Dopo aver finito le riprese, affondammo le scialuppe di salvataggio a cannonate, dopodiché ci immergemmo. 
Verso il tramonto, riaffiorati in superficie, scoprimmo il corpo di un uomo sul ponte, le mani aggrappate alla battagliola in una positura assai curiosa. 
Lo sventurato era giovane, bruno di carnagione e di gran bell'aspetto: probabilmente un italiano o un greco. 
Senza alcun dubbio, apparteneva all'equipaggio della Victory. 
Doveva aver cercato rifugio proprio sull'imbarcazione che era stata costretta a distruggere la sua: era dunque un'altra vittima dell'ingiusta guerra di aggressione che i porci e ingrati inglesi hanno ingaggiato contro la comune patria germanica. 
I nostri lo frugarono in cerca di qualche ricordo e, nella tasca della giacca, trovarono una piccola scultura d'avorio raffigurante la testa di un giovane coronato d'alloro. 
Il tenente Klenze, ufficiale in seconda, giudicò l'oggetto antichissimo e di grande valore artistico, sicché, fattoselo consegnare dagli uomini, lo tenne per sé. 
Come fosse entrato in possesso di un semplice marinaio, né io né lui potevamo immaginarlo. 
Quando il cadavere fu gettato in mare, si verificarono due strani episodi che crearono una certa agitazione tra l'equipaggio. 
Gli occhi del marinaio erano stati chiusi, ma mentre il corpo veniva trascinato verso la battagliola, essi apparvero completamente spalancati, e molti degli uomini ebbero la curiosa impressione che fissassero beffardi Schmidt e Zimmer, chini su di lui. 
Il nostromo M ller, un uomo piuttosto attempato che sarebbe stato ben più razionale se non fosse stato un alsaziano superstizioso, fu talmente turbato da quel fatto che rimase ad osservare il corpo mentre cadeva in mare. 
Ebbene, quell'idiota giurò che, dopo essersi immerso di poco, il morto aveva portato le membra in posizione di nuoto scivolando veloce sotto il pelo dell'acqua diretto verso Sud. 
Io e Klenze non gradimmo affatto tali manifestazioni di superstizione, degne di contadini, e redarguimmo severamente tutto l'equipaggio, inasprendoci in particolare contro M ller. 
Il giorno dopo, il malessere di alcuni membri della ciurma creò nuovamente difficoltà all'interno dell'imbarcazione. 
La tensione nervosa del lungo viaggio cominciava a far sentire i suoi effetti, e gli uomini avevano incubi inquietanti. 
Parecchi apparivano intontiti e in stato di torpore, tanto che dopo essermi accertato che non simulassero, li esonerai dai loro compiti. 
Il mare era piuttosto agitato, sicché scendemmo ad una profondità alla quale le onde risultavano meno moleste. 
In tal modo eravamo relativamente tranquilli, tuttavia fummo alquanto sconcertati dalla presenza di una corrente in direzione Sud della quale non c'era alcun riscontro sulle carte oceanografiche. 
I lamenti dei malati erano decisamente fastidiosi ma, visto che non parevano demoralizzare il resto dell'equipaggio, non ricorremmo a misure estreme. 
Il nostro piano era di rimanere nel punto in cui eravamo, così da intercettare il transatlantico Dacia, della cui rotta avevamo avuto notizia dai nostri agenti a New York. 
Subito dopo il tramonto, risalimmo in superficie e rilevammo che il mare era meno agitato. 
Sulla linea settentrionale dell'orizzonte scorgemmo il fumo di una nave da guerra, ma la distanza che ci separava e la nostra rapidità nell'immergerci ci salvarono. 
Ciò che invece ci turbava seriamente, era il nostromo M ller, i cui discorsi si facevano sempre più stravaganti con l'avanzare della notte. 
Era ripiombato in una condizione ridicolmente infantile, e blaterava di cadaveri che vedeva passare davanti agli oblò sottomarini, sospinti dalla corrente. 
Corpi che lo scrutavano intensamente e che, nonostante il gonfiore che li deformava, riconosceva per averli visti morire durante alcune delle nostre vittoriose imprese. 
Disse pure che il giovane marinaio da noi trovato e rigettato in mare era il loro capo. 
Tutto ciò era anomalo e raccapricciante, sicché ordinammo che M ller fosse messo ai ferri e che fosse punito a suon di frusta. 
Queste misure suscitarono un certo malcontento tra gli uomini: ma era assolutamente necessario in quelle circostanze imporre la disciplina. 
E proprio per tale motivo, rifiutammo la richiesta mossaci da una delegazione capeggiata dal marinaio Zimmer con la quale l'equipaggio ci chiedeva di gettare in acqua la bizzarra testa d'avorio. 
Il 20 di giugno, i marinai Bohm e Schmidt, che erano stati male il giorno precedente, furono colti da una crisi di pazzia violenta. 
Mi rammaricai che a bordo non vi fosse un ufficiale medico, giacché le vite dei soldati germanici sono cosa assai preziosa; ma i continui vaneggiamenti dei due marinai a proposito di una terribile maledizione, assunsero la forma di una vera e propria trasgressione alla disciplina, il che ci costrinse a ricorrere alle misure estreme. 
L'equipaggio la prese male, ma in compenso M ller parve calmarsi, e dopo di allora non ci diede altre noie. 
A sera fu liberato dai ferri e riprese in silenzio le sue mansioni. 
Durante la settimana che seguì, fummo tutti molto nervosi e in vigile attesa del Dacia. 
La tensione fu aggravata dalla sparizione di M ller e Zimmer, i quali dovettero senza dubbio suicidarsi per sfuggire alle paure che li tormentavano: nessuno però li vide nell'atto di gettarsi in mare. 
In verità non fui del tutto dispiaciuto di essermi liberato di M ller, perché di fatto anche il suo silenzio aveva agito negativamente sull'equipaggio. 
Tutti adesso sembravano peraltro inclini al silenzio, ma nessuno creò problemi. 
Klenze era roso dalla tensione, ed ogni inezia lo molestava: persino cose banali come il branco di delfini che andavano raggruppandosi in numero sempre crescente intorno all'U-29, e l'intensità sempre maggiore di quella corrente meridionale che non risultava sulle nostre carte. 
Alla fine risultò palese che il transatlantico Dacia ci era sfuggito. 
Fallimenti di tal genere non sono rari, e in fondo ne fummo più lieti che delusi, giacché adesso potevamo regolarmente rientrare a Wilhelmshaven. 
A mezzodì del 28 giugno virammo in direzione Nord-Est e, liberatici dal groviglio quasi comico nel quale eravamo incappati con le insolite schiere di delfini, riuscimmo in breve ad immergerci. 
Alle due pomeridiane fummo colti di sorpresa da una esplosione in sala macchine. 
Non era stato notato alcun difetto all'apparato motore, né gli uomini ad esso addetti potevano essere accusati di negligenza; purtuttavia, in maniera del tutto inattesa, una colossale scossa sconvolse il sottomarino da un'estremità all'altra. 
Klenze si precipitò in sala macchine dove trovò il serbatoio del carburante e la maggioranza dei macchinari fracassati; i macchinisti Raabe e Schneider erano rimasti uccisi all'istante. 
Improvvisamente, la nostra situazione si era fatta gravissima: sebbene i rigeneratori chimici dell'aria fossero intatti, e sebbene potessimo azionare i dispositivi di immersione ed emersione e così pure aprire i portelli fintantoché disponevamo di aria compressa e di energia negli accumulatori, eravamo tuttavia impossibilitati a ripartire e a guidare il sottomarino. 
Cercare la salvezza attraverso le scialuppe avrebbe significato consegnarci nelle mani dei nemici, inaspriti senza ragione contro la grande nazione germanica. 
Quanto alla radio di bordo, era fuori uso fin dalla faccenda della Victory, e quindi non potevamo metterci in contatto con un'altra unità della flotta imperiale. 
Dal momento dell'incidente e fino al 2 luglio, fummo trascinati dalla corrente verso Sud, abbandonati alla spinta delle onde, senza alcun piano o meta e senza entrare in vista di nessuna imbarcazione. 
I delfini continuavano intanto a circondare l'U-29, circostanza alquanto eccezionale se si considera la distanza percorsa. 
La mattina del 2 luglio avvistammo una nave da guerra battente bandiera americana, e gli uomini, estremamente ansiosi di arrendersi, divennero turbolenti al punto che il tenente Klenze fu costretto a sparare a un marinaio di nome Traube, il quale sollecitava quell'atto antigermanico con foga straordinaria. 
Per il momento l'esecuzione calmò la ciurma, dopodiché ci immergemmo inosservati. 
Il pomeriggio seguente, un folto stormo di uccelli marini apparve da Sud, e l'oceano cominciò a incresparsi in onde minacciose. 
Richiudemmo i portelli stagni e attendemmo gli sviluppi successivi, finché concludemmo che soltanto immergendoci avremmo evitato di essere sopraffatti dalle ondate crescenti. 
La pressione dell'aria e la riserva di elettricità andavano calando, e per questo era nostro desiderio evitare ogni inutile spreco delle esigue risorse meccaniche di cui ancora disponevamo: ma in quel caso non vi era alternativa. 
Non scendemmo a grande profondità, e quando dopo parecchie ore il mare si fu calmato, decidemmo di tornare in superficie: il sottomarino si rifiutò di rispondere ai nostri comandi malgrado gli sforzi compiuti dai macchinisti. 
Un nuovo terrore si impadronì degli uomini costretti a quella prigionia sottomarina, e alcuni di essi presero a mormorare contro il tenente Klenze e la sua effigie d'avorio: ma la vista di una pistola automatica calmò ogni fermento. 
Tenemmo quei poveri diavoli occupati il più possibile ad armeggiare alle macchine, pur sapendo che era del tutto inutile. 
Io e Klenze di solito ci alternavamo in periodi di veglia e di sonno, e fu proprio durante il mio turno di riposo, verso le cinque del mattino del 4 luglio, che scoppiò l'ammutinamento. 
I sei luridi marinai rimasti, sospettando che fossimo tutti ormai irrimediabilmente perduti, erano improvvisamente esplosi in una furiosa follia, e ci rinfacciavano il nostro rifiuto di arrenderci alla nave da guerra americana due giorni avanti. 
Erano sopraffatti da un delirio di maledizione e di furia distruttiva. 
Da quelle bestie che erano, ruggivano, mentre fracassavano strumenti e mobilio indiscriminatamente; urlavano assurdità prive di ogni senso sulla maledizione della testa d'avorio, e del cadavere del giovane bruno che li fissava dagli oblò, allontanandosi poi a nuoto. 
Klenze appariva incapace di reagire a quella situazione, quasi fosse paralizzato; ma del resto c'era d'aspettarselo da uno smidollato come lui, una femminuccia della Renania. 
Fui allora io a prendere l'iniziativa: sparai a tutti e sei gli uomini perché ormai era indispensabile, e mi assicurai che nessuno fosse rimasto vivo. 
Ci liberammo dei corpi facendoli passare attraverso i doppi boccaporti e restammo infine soli nell'U-29. 
Klenze appariva molto agitato e beveva smodatamente. 
Decidemmo di sopravvivere il più a lungo possibile facendo uso dell'abbondante riserva di provviste e di ossigeno chimico, entrambe scampate alla follia distruttiva degli ammutinati. 
Le bussole, i misuratori di profondità ed altri delicati strumenti erano rovinati, per cui avremmo dovuto calcolare la nostra posizione avvalendoci soltanto del nostro intuito, basandoci sugli orologi, servendoci del calendario, e giudicando la direzione e la velocità alla quale scivolavamo in base agli oggetti visibili attraverso gli oblò o dalla torretta di comando. 
Fortunatamente disponevamo di accumulatori in grado di fornirci energia ancora a lungo, sia per l'illuminazione interna che per il riflettore. 
Sovente orientavamo il fascio di luce del riflettore tutt'intorno al sottomarino, ma esso ci rivelava soltanto i delfini che nuotavano paralleli alla nostra rotta stabilita dalla corrente. 
Quei delfini richiamarono la mia attenzione per una peculiarità di carattere scientifico. 
è noto difatti che il comune Delphinus delphis è un mammifero del gruppo dei cetacei, incapace quindi di sopravvivere senza l'aria; ebbene, osservai attentamente uno di quegli animali per due ore e, per tutto il tempo, esso non accennò minimamente a risalire in superficie per respirare. 
Col trascorrere del tempo, sia io che Klenze giungemmo alla convinzione che mentre la corrente continuava a spingerci verso Sud, al tempo stesso, ci inabissavamo sempre più nelle acque dell'oceano. 
Osservavamo la flora e la fauna che popolavano quei fondali, leggendone poi sui libri che avevo portato con me per i momenti liberi. 
A tal proposito non potei fare a meno di notare l'inferiorità del mio compagno in quanto a cultura scientifica: non possedeva affatto una mente prussiana, bensì uno spirito incline alle fantasticherie e alle speculazioni prive di ogni valore. 
L'approssimarsi della nostra morte era un dato di fatto che esercitava su di lui uno stranissimo effetto: sovente pregava assalito dal rimorso per gli uomini, le donne e i bambini andati a picco con le navi da noi affondate, dimenticando che è sempre nobile ciò che serve lo Stato germanico. 
Non trascorse molto che cominciò a manifestarsi in lui un chiaro squilibrio mentale; per ore ed ore fissava l'effigie d'avorio intessendo fanciullesche storie di cose perdute e dimenticate negli abissi marini. 
Talvolta lo incoraggiavo nelle sue divagazioni e ascoltavo, quasi fosse una sorta di esperimento psicologico, le interminabili citazioni poetiche e i racconti di navi affondate. 
Ero molto dolente per lui, perché detesto vedere un tedesco che soffre, ma Klenze non era un camerata all'altezza di dividere la morte con me. 
Per mio conto, ero inorgoglito dal pensiero che la Patria avrebbe venerato la mia memoria, e che ai miei figli sarebbe stato insegnato a essere uomini come lo sono io. 
Il 9 agosto avvistammo il fondo dell'oceano e vi proiettammo un potente raggio del nostro riflettore. 
Era una vasta distesa ondulata, ricoperta in massima parte dalle alghe e cosparsa di conchiglie di piccoli molluschi. 
Di quando in quando si notavano oggetti dalla sagoma confusa, ammantati di alghe e incrostati di cirripedi, che a detta di Klenze dovevano essere antichi relitti giacenti nelle loro tombe. 
Fu invece sconcertato dall'apparizione di un oggetto dall'apparenza solida che si innalzava dal fondo dell'oceano raggiungendo al suo apice un'altezza di circa un metro e venti centimetri. 
Era largo una sessantina di centimetri e aveva i lati piatti e le superfici superiori levigate, che si incontravano formando uno strano angolo ottuso. 
Giudicai che si trattasse di un frammento di roccia sporgente, ma a Klenze parve di scorgervi delle incisioni. 
Dopo un po' fu scosso da violenti brividi e distolse gli occhi da quella visione, come se ne fosse terrorizzato. 
Non mi diede però alcuna spiegazione di questo suo comportamento, e si limitò a dire di sentirsi sopraffatto dalla vastità, dall'oscurità, dalla lontananza, dall'antichità e dal mistero degli abissi oceanici. 
La sua mente cedeva alla stanchezza; io invece, che sono un autentico tedesco, fui svelto a notare due particolari: e cioè che l'U-29 sosteneva magnificamente l'alta pressione delle profondità oceaniche e, in secondo luogo, che quei singolari delfini ci erano ancora dappresso, seguendoci a una profondità alla quale la maggioranza dei naturalisti considera impossibile ogni forma di vita di organismi superiori. 
Se è pur vero che avevo forse calcolato in eccesso la profondità alla quale ci trovavamo, cionondimeno essa era tale da rendere quei fenomeni di natura straordinaria. 
La velocità alla quale procedevamo in direzione Sud, stimata dal fondale oceanico, corrispondeva approssimativamente a quella da me calcolata basandomi sulla velocità di passaggio degli organismi incontrati ai livelli superiori. 
Alle tre e un quarto del pomeriggio del 12 agosto, il povero Klenze impazzì del tutto. 
Era stato nella torretta di comando ad esplorare il buio col riflettore, quando lo vidi avanzare verso la cabina adibita a biblioteca nella quale ero seduto a leggere. 
L'espressione del suo volto lo tradì immediatamente. 
Riporto le sue parole, sottolineando quelle che il suo tono enfatizzò maggiormente: "Lui ci chiama! 
Lui ci chiama! 
Lo sento! 
Dobbiamo andare!". 
E, mentre parlava, raccolse l'effigie d'avorio dal tavolo e la ripose in tasca, poi mi afferrò per un braccio col proposito di trascinarmi su per la scaletta del boccaporto che conduceva al ponte. 
Compresi all'istante che intendeva aprire il portello e tuffarsi insieme con me nelle acque dell'oceano: un raptus di mania suicida e omicida al quale ero tutt'altro che favorevole. 
Arretrai e cercai di quietarlo, ma Klenze si fece più violento e disse: "Vieni, adesso, non indugiare ancora; meglio pentirsi ora ed essere perdonati che sfidare la sorte ed esser condannati". 
Ricorsi allora al sistema opposto e, anziché cercare di rabbonirlo, gli dissi che era pazzo, del tutto demente. 
Ma la cosa non parve turbarlo. 
Anzi, si mise a gridare: "Se sono pazzo, allora la mia è una pazzia misericordiosa! 
Che gli dèi possano provare la stessa misericordia per l'uomo tanto insensibile da riuscire a conservarsi lucido sino alla sua orribile fine! 
Vieni e impazzisci anche tu, fintanto che lui ci chiama con misericordia!". 
Quello sfogo parve alleviare la pressione che gli attanagliava il cervello perché, quando ebbe concluso, sembrò essersi ammansito, e mi chiese di lasciarlo andare da solo se proprio non intendevo accompagnarlo. 
Alle sue parole mi fu subito chiaro il da farsi. 
Klenze era sì un tedesco, ma originario della Renania, e poi non possedeva alcun titolo nobiliare e, oltretutto, adesso era un pazzo pericoloso. 
Consentendogli di dar sfogo alla sua mania suicida mi sarei sbarazzato di chi ormai non era più un compagno ma costituiva soltanto una minaccia. 
Gli chiesi di consegnarmi l'effigie d'avorio prima d'andarsene, ma la mia richiesta lo fece prorompere in una risata così ambigua e sinistra che desistetti dal mio intento. 
Gli domandai poi se desiderasse lasciarmi un ricordo di sé o una ciocca di capelli per la sua famiglia in Germania nel caso io fossi stato salvato, ma mi investì nuovamente con la sua macabra risata. 
Ascese allora la scaletta ed io portai la mano alle leve; poi, calcolando un opportuno intervallo di tempo, azionai il meccanismo che lo mandò alla morte. 
Quando mi resi conto che non era più a bordo, proiettai il raggio del riflettore nelle acque tutt'intorno al sottomarino cercando di vederlo per l'ultima volta. 
Desideravo osservare se la pressione dell'acqua appiattiva il suo corpo come sarebbe dovuto accadere in teoria, oppure se, al contrario, essa non agiva in tal modo, come avveniva per gli eccezionali delfini. 
Non riuscii però a inquadrare il mio defunto compagno, giacché i delfini si ammassavano in una fitta schiera attorno alla torretta di comando oscurandone il campo visivo. 
Quella sera mi rammaricai di non essermi impadronito furtivamente della piccola effigie d'avorio sottraendola al povero Klenze prima della sua dipartita. 
Il ricordo di quella immagine infatti mi affascinava, e non potevo fare a meno di ripensare alla testa del bel giovane coronato di fronde, quantunque la mia indole fosse tutt'altro che artistica. 
Mi dispiaceva, inoltre, non aver alcuno con cui chiacchierare. 
In fondo Klenze, sebbene non raggiungesse il mio livello mentale, era comunque migliore degli altri. 
Quella notte non dormii un sonno tranquillo, e più volte mi domandai quando sarebbe giunta la mia fine. 
Ero certo ormai che mi rimanessero ben poche speranze di salvezza. 
Il giorno seguente salii sulla torretta di comando e cominciai le abituali esplorazioni con il riflettore. 
Lo scenario che mi si mostrava in direzione Nord era il medesimo da quattro giorni, da quando cioè avevamo avvistato il fondale: mi accorsi però che l'U-29 procedeva meno rapidamente. 
Orientai allora il fascio di luce in direzione Sud, e notai che il fondo dell'oceano assumeva una notevole pendenza discendente. 
In certi punti scorsi inoltre dei blocchi di pietra di forma curiosamente regolare, disposti all'apparenza secondo quello che sembrava uno schema prefissato. 
Il sottomarino non discese immediatamente alla maggiore profondità verso la quale digradava il fondo dell'oceano, e ciò mi costrinse ad orientare ancora più in basso il raggio del riflettore. 
La rapidità del movimento provocò il distacco di un filo, la cui riparazione mi portò via diversi minuti. 
Alla fine, la luce si diffuse nuovamente inondando la valle marina che si stendeva sotto di me. 
Non sono per natura facile alle emozioni, ma il mio stupore fu immenso quando vidi ciò che la luce elettrica rivelava ai miei occhi. 
Eppure, uno che come me sia stato educato alla migliore Kultur prussiana, non avrebbe dovuto meravigliarsi a quella vista, giacché tanto la geologia che le antiche tradizioni ci raccontano di colossali spostamenti geologici verificatisi nelle zone oceaniche e continentali. 
Quel che apparve ai miei occhi era una vasta e complessa trama di edifici in rovina, tutti di struttura architettonica maestosa, sebbene non classificabile secondo alcuno stile noto, e in diversi stadi di conservazione. 
Per lo più si trattava di edifici marmorei, che risplendevano candidi sotto i raggi del riflettore; lo schema generale era quello di una vasta città posta sul fondo di una stretta valle, con numerosi templi isolati e ville disseminate sugli scoscesi pendii laterali. 
I tetti erano crollati e le colonne spezzate ma, ciononostante, su tutto aleggiava un'aura di splendore antichissimo che nulla poteva offuscare. 
Posto così di fronte a quell'Atlantide che avevo sempre ritenuto nient'altro che un mito, diventai il più attento degli esploratori. 
Un tempo il fondo di quella valle doveva essere stato attraversato da un fiume perché, osservando lo scenario più attentamente, notai i resti di dighe e di ponti di marmo e di pietra, e ancora terrapieni, argini e viali che una volta dovevano esser stati splendidi e verdeggianti. 
Colto da entusiastico ardore, indugiai, in uno stupido sentimentalismo degno d'un Klenze, e non fui lesto ad accorgermi che la corrente diretta a Sud aveva infine cessato di trascinare l'U-29 sulla sua scia, sicché il sottomarino si andava adagiando sulla valle sommersa come un veicolo plana lentamente su di una città al di sopra della superficie della terra. 
E, con eguale ritardo, mi accorsi che quel branco di insoliti delfini era scomparso. 
Nel giro di un paio d'ore, il sottomarino si posò su uno spiazzo pavimentato, prossimo alla parete rocciosa della valle. 
Da un lato vedevo l'intera città che dallo spiazzo declinava verso l'antica riva del fiume e, dall'altro, in una sconvolgente prossimità, si innalzava la facciata sontuosamente decorata e in perfetta conservazione di un grandioso edificio, evidentemente un tempio, scavato nella solida roccia. 
Sulla fattura originaria di quella titanica costruzione mi è dato soltanto di far congetture. 
La facciata, di immensa grandezza, sembrava ricoprire un'estesa e pressoché uniforme cavità del costone roccioso, e presentava un gran numero di finestre distribuite regolarmente. 
Al centro si apriva una grandiosa porta adorna tutt'intorno di raffinatissime incisioni simili a raffigurazioni di baccanti in bassorilievo, e alla quale si accedeva attraverso una maestosa scalinata. 
Ma, più magnifici di ogni altra cosa, erano i grandi colonnati e il frontone, ornati da sculture di inesprimibile bellezza, raffiguranti scene pastorali idealizzate, con processioni di sacerdoti e sacerdotesse recanti curiosi emblemi cerimoniali in adorazione di un dio raggiante. 
L'arte che ispirava tali creazioni, per lo più ellenica nella sua concezione, eppure bizzarramente originale, era di una perfezione a dir poco straordinaria. 
Suscitava l'impressione di una incredibile antichità, quasi che fosse la più remota delle espressioni artistiche e non l'immediata progenitrice dell'arte greca; non dubito che ogni particolare di quell'opera mastodontica sia stato foggiato nelle rocce vergini del nostro pianeta. 
Il tempio costituiva, con evidenza tangibile, una parte della parete della vallata, benché non riesca a immaginare con altrettanta chiarezza come il vasto interno potesse essere stato scavato. 
Probabilmente, la presenza di una caverna o di una serie di grosse cavità ne aveva fornito il nucleo. 
Né il tempo né l'immersione avevano corroso l'antico splendore di quel santuario maestoso perché in effetti di un edificio sacro doveva trattarsi che, dopo migliaia di anni, ancora dormiva immacolato e inviolato nella notte infinita e silenziosa dell'abisso oceanico. 
Non so dire quante ore abbia trascorso a contemplare rapito la città sommersa con i suoi edifici, gli archi, le statue, i ponti, e il tempio colossale, fonte di bellezza e di mistero. 
Pur consapevole che la morte era prossima, la curiosità mi rodeva e, avido, scrutavo tutt'intorno a me facendo ruotare il raggio del riflettore. 
Questo mi permetteva di osservare molti particolari, ma non riuscivo a penetrare l'oscurità della porta che si spalancava nel tempio generato dalla roccia: per cui, dopo alcuni inutili tentativi, staccai la corrente conscio della necessità di risparmiarla. 
I raggi del riflettore erano adesso sensibilmente più fiochi rispetto al bagliore che da essi si irradiava nelle settimane in cui procedevamo sospinti dalla corrente. 
L'imminente mancanza della luce acuì la mia brama di esplorare i segreti marini. 
Io, un tedesco, sarei stato il primo a posare il piede su quelle vie dimenticate dal tempo! 
Estrassi uno scafandro metallico d'alto mare e lo esaminai; provai quindi la lampada portatile e il rigeneratore d'aria. 
Pur sapendo che avrei incontrato delle difficoltà nell'azionare da solo i doppi boccaporti, ero convinto che sarei riuscito a superare ogni ostacolo grazie alla mia preparazione scientifica, e che infine avrei camminato lungo i sentieri di quella città morta. 
Il 16 agosto effettuai la mia prima sortita dall'U-29, e mi feci faticosamente strada tra le vie in rovina, soffocate dal fango, dirigendomi verso l'antico fiume. 
Non vi trovai scheletri o altri resti umani, ma scoprii veri tesori archeologici di sculture e monete. 
Di quanto vidi non ho il tempo di parlare, se non per esprimere il mio reverenziale sconcerto verso una cultura che aveva raggiunto il culmine del suo glorioso splendore quando l'Europa era ancora abitata dai primi cavernicoli e il Nilo scorreva inosservato verso il mare. 
Altri, guidati da questo manoscritto se mai sarà trovato sveleranno i misteri ai quali io posso soltanto far cenno. 
Tornai al sottomarino solo quando mi accorsi che le batterie elettriche erano quasi esaurite, e decisi che all'indomani avrei esplorato il tempio scavato nella roccia. 
Il 17, mentre l'impulso di svelare il mistero del tempio si faceva sempre più insistente in me, fui colto da una terribile delusione: l'apparecchiatura necessaria a ricaricare la lampada portatile era andata distrutta durante l'ammutinamento di quei maledetti il mese di luglio. 
La mia collera non conobbe limiti, tuttavia il mio buon senso germanico mi impedì di avventurarmi impreparato in un luogo completamente buio, che avrebbe potuto rivelarsi la tana di un indescrivibile mostro marino o un labirinto di corridoi dai cui sinuosi meandri non sarei mai riuscito a districarmi. 
Tutto quel che potei fare fu di accendere il riflettore dell'U-29, ormai fievole e prossimo a esaurirsi e, grazie al chiarore da esso irradiato, ascendere i gradini del tempio ed esaminare le incisioni esterne. 
Il fascio di luce penetrò la porta ad un'alta angolazione, ed io mi affacciai a scrutarne l'interno, ansioso di intravedere qualcosa, ma senza alcun risultato. 
Non riuscii a scorgere neppure il tetto e, benché avessi mosso uno o due passi dopo aver saggiato la solidità del pavimento con un bastone, non osai addentrarmi nel buio. 
Per la prima volta nella mia vita, provai l'emozione del terrore. 
Cominciai a rendermi conto di come fossero sorti certi stati d'animo nel povero Klenze giacché, mentre il tempio mi attirava sempre più, di pari passo cresceva in me un cieco orrore per quegli abissi liquidi. 
Tornato al sottomarino, spensi le luci e mi sedetti a meditare al buio: l'elettricità andava serbata per i casi d'emergenza. 
Trascorsi la giornata del sabato, 18 agosto, nel buio totale, tormentato da pensieri e ricordi che minacciavano di sopraffare la mia volontà teutonica. 
Klenze era impazzito e quindi molto prima di giungere a queste sinistre vestigia di un passato terribilmente remoto, e mi aveva consigliato di seguire la sua strada. 
Aveva dunque il fato preservato la mia ragione soltanto per attirarmi irresistibilmente verso una fine più orribile e inimmaginabile di quanto l'uomo abbia mai potuto sognare? 
Era evidente che i miei nervi erano dolorosamente provati, e dovevo assolutamente allontanare da me tali sensazioni, degne di uomini ben più deboli. 
Quel sabato notte non riuscii a prendere sonno e, incurante dei bisogni futuri, accesi le luci. 
Era un guaio che l'elettricità non dovesse durare più dell'aria e dei viveri. 
Riaffiorarono in me pensieri di eutanasia, ed esaminai la pistola automatica. 
Verso il mattino dovetti addormentarmi con le luci accese perché, quando ieri pomeriggio mi risvegliai, trovai le batterie scariche. 
Accesi parecchi fiammiferi l'uno dopo l'altro e rimpiansi disperatamente l'imprevidenza che molto tempo prima ci aveva indotto a far spreco delle poche candele a disposizione. 
Dopo che si fu spento l'ultimo fiammifero che avevo osato sprecare, rimasi a sedere al buio del tutto calmo. 
Meditando sulla fine inevitabile, la mia mente ripercorse i fatti trascorsi; emerse allora nella sua pienezza un'impressione latente che avrebbe fatto rabbrividire qualsiasi uomo più debole e superstizioso di me: la testa del dio raggiante scolpita sul tempio di roccia era la stessa incisa sul pezzetto d'avorio che il marinaio morto aveva portato dal mare, e che il povero Klenze aveva ad esso restituito. 
Tale coincidenza mi lasciò come stupefatto, ma non terrorizzato. 
Soltanto un pensatore di basso livello si affretta a spiegare ciò che è singolare o complesso ricorrendo alla scorciatoia del soprannaturale. 
La coincidenza era davvero strana, ma la mia razionalità è troppo solida perché io potessi associare fra loro circostanze che non ammettevano alcuna connessione logica, e quindi collegare in maniera del tutto fantastica i disastrosi eventi che ci erano capitati, dall'affare della Victory alla mia presente tragedia. 
Avvertendo la necessità di riposarmi, presi un sedativo e mi assicurai in tal modo un sonno più prolungato. 
I miei sogni risentirono dello stato di agitazione nervosa nel quale mi trovavo, e in essi mi parve di udire le grida di persone che stavano annegando e di vedere volti di cadaveri premere contro gli oblò del sottomarino. 
E, tra questi, anche il volto vivo e beffardo del giovane dell'effigie d'avorio. 
è necessario che sia molto ponderato nel riferire i particolari del mio risveglio odierno: sono ormai sconvolto e, di conseguenza, ai fatti si mescolano le allucinazioni. 
Il mio caso è estremamente interessante dal punto di vista psicologico, e mi rincresce che un qualificato specialista tedesco non possa osservarmi scientificamente. 
Nell'aprire gli occhi, la mia prima sensazione è stata quella di una prepotente bramosia di visitare il tempio di roccia, una bramosia sempre più viva ad ogni istante, e che ho cercato di soggiogare facendo ricorso alla paura, che operava nella direzione opposta. 
Subito dopo, tra l'oscurità delle batterie ormai scariche, ho avvertito l'impressione della luce, e, attraverso l'oblò orientato in direzione del tempio, mi è parso di scorgere una sorta di bagliore fosforescente nell'acqua. 
La qual cosa ha destato la mia curiosità, poiché so per certo che non esistono organismi viventi a tali profondità capaci di emettere una luce di quel genere. 
Il sopraggiungere di una terza impressione mi ha impedito di fare indagini su quel singolare fenomeno, giacché la sua irrazionalità mi ha indotto a dubitare della obiettività di ogni altra cosa percepita dai miei sensi. 
Si è trattato stavolta di una illusione uditiva: la sensazione di un suono ritmico e melodioso, come di un canto o un inno corale selvaggio eppure bellissimo, proveniente dall'esterno e tale da penetrare lo scafo dell'U-29, acusticamente isolato. 
Convinto di trovarmi in uno stato di anormalità nervosa e mentale, ho acceso alcuni fiammiferi e mi sono versato una buona dose di bromuro di sodio, che ha sortito l'effetto di calmarmi alquanto, sì da sfatare la magica illusione del suono. 
Ma la fosforescenza non è svanita, ed ho dovuto sforzarmi per reprimere l'impulso infantile di andare al boccaporto per cercarne la fonte. 
Il chiarore era così orribilmente reale che, grazie ad esso, ho potuto presto distinguere gli oggetti che mi erano intorno e che ben conoscevo. 
Tra essi c'era anche il bicchiere vuoto nel quale avevo versato il bromuro di sodio e del quale non conoscevo prima l'esatta posizione. 
Quest'ultima circostanza mi ha dato da pensare, ed ho quindi attraversato la stanza fino a raggiungere il punto in cui era il bicchiere. 
L'ho toccato, apprendendo così che si trovava proprio là dove l'avevo visto. 
La luce era allora reale, o comunque, se illusoria, doveva essere il frutto di un'allucinazione talmente duratura e consistente che non potevo sperare di liberarmene. 
Ho abbandonato così ogni resistenza e sono salito nella torretta di comando alla ricerca della fonte di tale luminosità. 
Poteva mai trattarsi di un'altra unità sottomarina che mi offriva una possibilità di salvezza? 
è bene, a questo punto, che il lettore non accetti nulla di quanto segue come verità obiettiva. 
Essendo gli eventi che mi accingo a riferire di un carattere che trascende le leggi naturali, essi devono necessariamente essere creazioni irreali e soggettive della mia mente sovraffaticata. 
Giunto sulla torretta, la distesa acquea mi è apparsa meno lucente di quanto mi fossi aspettato. 
Non vi era d'attorno alcuna fosforescenza animale o vegetale, e la città che declinava verso il fiume era invisibile nell'oscurità. 
Quel che vidi non era spettacolare, né grottesco o terrificante, eppure valse a spegnere l'ultimo barlume di fiducia nella mia coscienza. 
Perché la porta e le finestre del tempio sottomarino scavato nel colle roccioso rifulgevano di un vivido bagliore guizzante, come se a produrlo fosse una potente fiamma che ardeva sull'altare nelle profondità interne dell'edificio. 
I fatti successivi sono caotici. 
Mentre fissavo la porta e le finestre misteriosamente illuminate, ho assistito a visioni bizzarre, tali che non mi riesce neppure di riferirle. 
Ho immaginato di distinguere degli oggetti nel tempio, oggetti mobili e statici, e mi è parso di udire nuovamente quel canto irreale che avevo sentito echeggiare quando mi ero destato. 
Ma, più di ogni altra cosa, sono sorti in me pensieri e timori incentrati sul giovane bruno giunto dal mare e sulla figurina d'avorio che avevo vista riprodotta sul frontone e sulle colonne del tempio che mi stava davanti. 
Ho ripensato al povero Klenze, e mi sono domandato dove riposi il suo corpo con l'immagine che aveva restituito al mare. 
Mi aveva avvertito di qualcosa, ed io non gli avevo dato ascolto; ma era uno stupido renano, impazzito per l'avvento di circostanze che un prussiano sa affrontare con uno spirito ben più saldo Ciò che resta da aggiungere a questo resoconto è molto semplice. 
L'impulso ad entrare nel tempio è divenuto ora un comando imperioso e inesplicabile, al quale non riesco più a sottrarmi. 
Le mie azioni sfuggono ormai al controllo della mia volontà teutonica, che esercita il suo potere soltanto su questioni di scarsa rilevanza. 
Tale fu la follia che spinse Klenze verso la morte, quando si gettò senza scafandro e indifeso tra le acque dell'oceano. 
Ma io, quale prussiano, sono un uomo ragionevole, e utilizzerò fino alla fine la debole volontà che ancora mi resta. 
Non appena mi sono accorto che dovevo assolutamente andare, ho preparato lo scafandro, l'elmetto e il rigeneratore d'aria ed ho cominciato immediatamente a scrivere questo affrettato resoconto nella speranza che un giorno raggiunga il mondo. 
Riporrò il manoscritto in una bottiglia che sigillerò e affiderò al mare, poi abbandonerò per sempre l'U-29. 
Non ho paura, neppure delle profezie di quel folle di Klenze. 
Quel che ho visto non può essere vero, ed io so che questa mia follia potrà al massimo condurmi al soffocamento quando l'ossigeno si sarà esaurito. 
Il bagliore nel tempio è una pura illusione, ed io morirò serenamente, da vero tedesco, nelle oscure e dimenticate profondità. 
La risata demoniaca che odo mentre scrivo proviene soltanto dal mio cervello fiaccato. 
Perciò indosserò accuratamente lo scafandro e, con passo fiero, ascenderò la scala che sale al tempio primevo, custode silenzioso di abissi insondabili e di anni senza numero. 
NOTE: 1) Lovecraft era geloso dell'originalità della sua ispirazione, pur essendo pronto ad ammettere i suoi debiti nei confronti di autori come Poe, Dunsany, Machen e Blackwood. 
Ad una osservazione di F. 
B. 
Long, cui sembrava di avere scorto derivazioni da Wells nel racconto The Temple, rispose in questo modo: "Non mi pare che The Abyss di H. 
G. 
Wells anticipi in qualche modo la mia storia. 
Gli abitatori subacquei di Wells sono nativi delle profondità, affini ai pesci nella loro natura; la loro città è costruita in modo da adattarsi ad essi. 
La mia città sottomarina è invece opera dell'uomo: una metropoli fulgente e irta di templi che un tempo levava le sue cupole di bronzo e i suoi colonnati di crisolito alla luce del sole di Atlantide. 
Nella mia città abitavano uomini dalle barbe d'oro e dai lineamenti nordici, che parlavano una lingua musicale affine al greco; e la fiamma scorta dal Conte von Altberg-Ehrehstein è un fuoco magico acceso da spiriti antichi di millenni". 
(Da una lettera del 26 gennaio 1924. 
) Si rafforza con questo racconto, la visione del mare quale matrice di orrori ancestrali e di creature d'incubo già delineata in Dagon (1917), prima storia dei "Miti di Cthulhu" (N.d.C.). 
6. 
Le Vicende Riguardanti Lo Scomparso Arthur Jermyn E La Sua Famiglia (1) 1. 
La vita è una cosa odiosa e, dallo sfondo che si cela dietro ciò che scorgiamo di essa, sappiamo che si affacciano sinistri barlumi di verità che la rendono mille volte più odiosa. 
La scienza, che già ci opprime con le sue sconvolgenti rivelazioni, firmerà forse la fine della specie umana ammesso pure che siamo una specie autonoma - quando fornirà alla nostra conoscenza la chiave di orrori insostenibili che prima O poi si diffonderanno nel mondo. 
Se sapessimo ciò che realmente siamo, non ci resterebbe che seguire l'esempio di Sir Arthur Jermyn, che si cosparse di petrolio e si diede fuoco nel cuore della notte. 
Nessuno ha raccolto i suoi resti carbonizzati in un'urna o ha eretto un cippo in omaggio alla sua memoria, a causa di certe carte e di una certa cosa racchiuse in una cassa: cose che, quando vennero ritrovate, fecero desiderare agli uomini di dimenticarlo. 
Taluni, che pure lo conobbero bene, oggi negano addirittura che sia mai esistito. 
Arthur Jermyn si recò da solo nella brughiera e si arse vivo dopo che ebbe visto la cosa contenuta nella cassa giunta dall'Africa. 
Fu tale cosa, e non le sue singolari fattezze, a indurlo al suicidio. 
Certo, molti avrebbero preferito non vivere se avessero posseduto le peculiari sembianze di Arthur Jermyn: ma lui era un poeta e uno studioso, e non dava importanza al proprio aspetto. 
La sua dedizione allo studio e al sapere era in lui ereditaria, giacché il suo bisnonno, Sir Robert Jermyn, era stato un antropologo di fama, mentre il trisavolo, Sir Wade Jermyn, era stato uno dei primi esploratori del Congo, delle cui trib-, fauna e presenti vestigia di remote antichità, aveva scritto in maniera assai erudita. 
Il vecchio Sir Wade era anzi animato da uno zelo intellettuale prossimo alla mania, e le sue strane congetture su una preistorica civiltà congolese di razza bianca, divulgate nel suo saggio Osservazioni sulle diverse regioni d'Africa, gli valsero lo scherno generale allorché il testo venne pubblicato. 
Nel 1765 questo intrepido esploratore fu rinchiuso in un manicomio ad Huntingdon. 
La pazzia attecchì peraltro in tutti i Jermyn, e la gente era ben lieta di sapere che la stirpe non fosse prolifica. 
Non avendo prodotto alcun ramo collaterale, l'albero genealogico della famiglia trovava in Arthur il suo ultimo rappresentante. 
Se così non fosse stato, è difficile immaginare come avrebbe reagito all'arrivo della cosa. 
I Jermyn non possedettero mai un aspetto del tutto normale; c'era in essi sempre qualcosa che non andava, ma Arthur ne era sicuramente il peggiore esemplare. 
Dai vecchi ritratti di famiglia di casa Jermyn, si notava che i progenitori di Arthur apparivano di bell'aspetto fino all'epoca di Sir Wade. 
Con questi era cominciata la pazzia, e i suoi selvaggi racconti africani furono al tempo stesso la delizia e il terrore dei suoi scarsi amici. 
La pazzia che si era impadronita di Sir Wade si rivelava anche nella collezione di trofei ed esemplari africani oggetti che arricchivano la sua casa, e che nessun uomo normale si sarebbe compiaciuto di accumulare e conservare e si era manifestata nella maniera più palese nell'isolamento totale al quale aveva sottoposto la moglie, confinandola in una segregazione che aveva molto di orientale: circostanze che Sir Wade aveva spiegato riferendo che la donna era figlia di un mercante portoghese da lui conosciuto in Africa e che quindi non gradiva affatto i costumi inglesi. 
La moglie lo aveva accompagnato, con un figlioletto in tenera età, al ritorno dal secondo e più lungo dei suoi viaggi, seguendolo poi nel terzo e ultimo, dal quale non aveva fatto ritorno. 
Nessuno l'aveva mai vista da vicino, neppure i domestici, essendo di indole violenta e bizzarra. 
Durante la sua breve permanenza in casa Jermyn, aveva occupato un'ala remota dell'edificio, e soltanto suo marito aveva provveduto a servirla. 
In tale sollecitudine nei confronti dei familiari, Sir Wade si dimostrò invero assai peculiare, giacché, quando tornò in Africa, non permise ad alcuno di prendersi cura neppure del giovane figlio, con la sola eccezione di una ripugnante negra originaria della Guinea. 
Tornato in patria dopo la morte di Lady Jermyn, fu lui stesso ad occuparsi completamente dei bisogni del ragazzo. 
Ma, più di ogni altra cosa, furono le stramberie che Sir Wade diceva, incoraggiato dall'ebbrezza dell'alcool, a indurre gli amici a ritenerlo pazzo. 
In un'epoca razionale come il 18esimo secolo, era imprudente per un uomo colto parlare di visioni strane e di bizzarri episodi verificatisi sotto la luna del Congo: di mura e colonne gigantesche di una città dimenticata, ormai in rovina e invasa dai rovi, e di silenti gradini di pietra che scendevano senza fine nelle tenebre di abissali sotterranei, custodi di inconcepibili tesori e catacombe. 
E particolarmente imprudente era il vaneggiare di creature viventi che dimoravano in tali luoghi, di creature figlie per metà della giungla e per metà della città oscenamente antica, creature favolose che persino un Plinio avrebbe descritto con scetticismo. 
Esseri nati dopo che le grandi scimmie antropomorfe avevano invaso la città morente, con le mura e le colonne, i sotterranei e le sculture misteriose. 
Sta di fatto, che di tali incredibili visioni Sir Wade parlava con un entusiasmo straordinario e agghiacciante, al ritorno dall'ultimo suo viaggio, e per lo più dopo aver buttato giil terzo bicchiere al Knight's Head. 
Si vantava di quanto aveva scoperto nella giungla e di come avesse vissuto tra i terribili ruderi noti soltanto a lui; finché giunse a parlare delle creature viventi che vi aveva trovato, raccontando storie tanto stravaganti che lo fecero finire rinchiuso in manicomio. 
Dietro le sbarre di una stanza ad Huntingdon, non era però apparso particolarmente rammaricato per la sua condizione poiché già da tempo la sua mente seguiva vie tortuose. 
Fin da quando suo figlio non era più stato un bambino, aveva cominciato a provare un'avversione crescente per la sua casa, avversione che si era alla fine mutata in terrore. 
Aveva fatto così della taverna Knight's Head il suo quartiere generale e, quando fu internato nel manicomio, espresse una vaga gratitudine, quasi si sentisse in tal modo protetto. 
Morì tre anni dopo. 
Philip, figlio di Wade Jermyn, fu una persona straordinariamente singolare. 
Nonostante la forte rassomiglianza fisica col padre, il suo aspetto e la sua condotta furono per molti versi talmente rozzi da indurre tutti a sfuggirlo. 
Benché non avesse ereditato la pazzia paterna, come alcuni invece temevano, era ottusamente stupido e soggetto a crisi di incontrollabile violenza. 
Piccolo di costituzione, era però dotato di grandissima forza fisica e di incredibile agilità. 
Dodici anni dopo la successione nel titolo, sposò la figlia del suo guardiacaccia, una persona che a detta della gente possedeva sangue gitano, ma prima ancora che suo figlio venisse alla luce, si arruolò in Marina come marinaio semplice, andando così a coronare il disgusto generale già suscitato dalle sue abitudini e dal deprecabile matrimonio. 
Dopo la fine della Guerra Civile americana si seppe che faceva il marinaio su un mercantile della rotta per l'Africa, dove si era guadagnato una certa fama grazie alle sue esibizioni di forza e all'acrobatica abilità nell'arrampicarsi sugli alberi della giungla. 
Una notte era però scomparso dalla sua nave, ancorata al largo della costa del Congo. 
Nel figlio di Sir Philip Jermyn la ormai confermata peculiarità familiare prese una svolta bizzarra e fatale. 
Alto, biondo e di bell'aspetto, con una sorta di fascinosa grazia orientale che spiccava malgrado certe stravaganze nelle proporzioni, Robert Jermyn iniziò la sua vita come studioso e ricercatore. 
Fu lui che, per primo, studiò scientificamente la vasta collezione di antichi reperti che il nonno folle aveva portato con sé dall'Africa, fino a innalzare il nome di famiglia al rango della celebrità nei campi dell'etnologia e dell'esplorazione. 
Nel 1815 Sir Robert sposò una figlia del settimo visconte Brightholme, unione benedetta poi dalla nascita di tre figli, il primo e l'ultimo dei quali non furono mai mostrati in pubblico a causa delle deformità che ne deturpavano il corpo e la mente. 
Angustiato da tali sciagure familiari, lo scienziato cercò conforto nel lavoro compiendo due lunghe spedizioni nel cuore dell'Africa. 
Nel 1849, Nevil, il suo secondo figlio, una persona estremamente repellente che sembrava combinare in sé la bestialità di Philip Jermyn e l'alterigia dei Brightholme, fuggì con una ballerina, ma fu perdonato quando fece ritorno a casa l'anno successivo. 
Vi tornò vedovo e padre di un unico figlio in fasce, il quale un giorno sarebbe diventato il padre di Arthur Jermyn. 
Gli amici dissero che fu quella triste serie di affanni a sconvolgere la mente di Sir Robert Jermyn ma, probabilmente, il disastro fu cagionato da una oscura leggenda africana. 
L'anziano studioso aveva raccolto miti e tradizioni delle tribOnga, stanziate presso il campo dove anche suo nonno aveva compiuto numerose esplorazioni, e aveva sperato di trovare una spiegazione ai racconti di Sir Wade incentrati sull'esistenza di una città perduta popolata da bizzarre creature ibride. 
Negli strani scritti del suo antenato, vi erano infatti alcuni elementi che parevano conferire una certa consistenza alle storie fantastiche, che probabilmente erano state stimolate da leggende indigene. 
Il 19 ottobre del 1852, l'esploratore Samuel Seaton si recò a casa Jermyn con un manoscritto di appunti che aveva annotato raccogliendo informazioni dagli Onga. 
Era convinto che talune leggende relative ad una città di pietra abitata da scimmie bianche e governate da un dio bianco si sarebbero dimostrate di notevole interesse per l'etnologo. 
Durante il colloquio, il visitatore dovette aggiungere ulteriori particolare ai suoi appunti: particolari la cui natura non sarà mai nota in quanto, improvvisamente, l'incontro si tramutò in una tragedia che segnò l'inizio di una serie di sciagurati eventi. 
Quando Sir Robert Jermyn uscì dalla biblioteca, si lasciò alle spalle il cadavere strangolato dell'esploratore e, prima che potesse essere fermato, pose fine alla vita dei suoi tre figli: i due che non erano mai stati visti e colui che era fuggito e poi ritornato. 
Questi morì per salvare la vita al suo figlioletto di due anni, che evidentemente era stato compreso nel folle disegno omicida del vecchio. 
Lo stesso Sir Robert, dopo ripetuti tentativi di suicidio e l'ostinato rifiuto a pronunziare una sola sillaba, morì di un colpo apoplettico nel secondo anno del suo internamento. 
Prima ancora di compiere quattro anni, Sir Alfred Jermyn diventò dunque baronetto, ma le sue predilezioni non si confecero mai al suo rango. 
A vent'anni si aggregò ad una compagnia di artistucoli da caffè-concerto e, a trentasei, aveva abbandonato la moglie e il figlio per viaggiare con un circo ambulante americano. 
La sua fine fu grottesca e atroce. 
Tra gli animali del serraglio coi quali viaggiava vi era un gigantesco gorilla maschio di colore più chiaro del consueto, una bestia dalla sorprendente docilità e assai popolare tra gli artisti. 
Alfred Jermyn era attratto da questo gorilla in maniera del tutto singolare e, in molte altre occasioni, essi si guardavano a lungo attraverso le sbarre che li dividevano. 
Alla fine, Jermyn chiese e ottenne il permesso di addestrare l'animale, sbalordendo pubblico e colleghi per il successo conseguito. 
Un mattino a Chicago, mentre Alfred e il gorilla provavano un incontro di pugilato che richiedeva un'estrema perizia, la bestia sferrò un colpo di violenza insolita ferendo sia il corpo che la dignità dell'ammaestratore dilettante. 
Su quel che seguì, gli artisti del Più Grande Spettacolo del Mondo non amano parlare. 
Costoro non si aspettavano di udire Sir Alfred Jermyn emettere un grido disumano, né di vederlo avventarsi sul suo rozzo antagonista e, afferratolo con entrambe le mani, scaraventarlo sul pavimento della gabbia azzannandogli sanguinosamente la gola pelosa. 
Il gorilla era stato colto di sorpresa, ma il suo svantaggio durò poco: prima che il domatore del circo potesse intervenire, il corpo che era appartenuto al baronetto era già irriconoscibile. 
2. 
Arthur Jermyn era figlio di Sir Alfred Jermyn e di una cantante di caffè-concerto di ignota origine. 
Quando Sir Alfred abbandonò la famiglia, sua moglie portò il piccolo alla dimora dei Jermyn, dove non era rimasto nessuno che potesse obiettare sulla sua presenza. 
La donna non era del tutto ignara di quali virtsi confacessero alla dignità di un gentiluomo, e si diede cura affinché il suo figliolo ricevesse la migliore educazione che le ormai scarse sostanze potevano procurargli. 
Il patrimonio familiare si era infatti tristemente assottigliato, e casa Jermyn era piombata in uno spaventoso stato di abbandono; ma il giovane Arthur dimostrò un grande attaccamento al vecchio edificio e a tutto ciò che esso racchiudeva. 
Arthur non rassomigliava ad alcuno dei Jermyn che lo avevano preceduto; era un poeta e un sognatore. 
In qualche famiglia del vicinato alla quale erano giunti gli strambi racconti a proposito della sconosciuta moglie portoghese del vecchio Sir Wade Jermyn, si disse che evidentemente il sangue latino della donna doveva essere affiorato in lui. 
Ma i più lo schernivano per la sua sensibilità verso la bellezza, ritenendola un'eredità materna e quindi deprecabile vista la modestissima posizione sociale della ignota attricetta. 
La delicatezza poetica di Arthur risultava vieppiù sbalorditiva dato il contrasto con le sue sgraziate sembianze. 
La maggior parte dei Jermyn aveva posseduto una peculiarità repellente e sottilmente bizzarra, ma il caso di Arthur era davvero impressionante. 
è arduo dire a che cosa rassomigliasse: fatto sta che la sua espressione, i lineamenti del volto e la lunghezza delle sue braccia, suscitavano un brivido di repulsione in coloro che lo vedevano per la prima volta. 
Tuttavia, le qualità della sua mente e del suo carattere compensavano le anomalie del suo aspetto. 
Dotato di talento naturale e di elevata cultura, si laureò ad Oxford a pieni voti, e parve così redimere la fama intellettuale della famiglia. 
Pur essendo più proclive alla poesia che non alla scienza, progettò di proseguire l'opera dei suoi predecessori nel campo dell'etnologia e archeologia africane, utilizzando la collezione davvero prodigiosa, per quanto stravagante, di Sir Wade. 
Grazie alla sua mente fantasiosa, pensava di frequente alla civiltà preistorica nella quale il pazzo esploratore aveva implicitamente creduto, e intesseva storie su storie a proposito della silenziosa città della giungla a cui l'avo faceva riferimento nei suoi appunti e nei brani più concitati. 
Le nebulose allusioni relative ad una razza ignota e insospettata di ibridi della giungla, destarono in Arthur un sentimento frammisto di terrore e attrazione, inducendolo a speculare sul possibile fondamento di tali fantasie e a sperare di trovare qualche spiraglio chiarificatore tra i dati più recenti raccolti dal suo bisnonno e da Samuel Seaton tra le tribdegli Onga. 
Nel 1911, dopo la morte della madre, Sir Arthur Jermyn decise di portare fino in fondo le sue ricerche. 
Vendette allora una parte dei suoi possedimenti al fine di ottenere il danaro necessario per organizzare una spedizione e, ciò fatto, salpò per il Congo. 
Fece in modo che le autorità belghe gli assegnassero un gruppo di guide e, con queste, raggiunse il territorio nel quale abitavano gli Onga e i Kaliri. 
Vi trascorse un anno raccogliendo una massa di informazioni tale da superare ogni sua più audace aspettativa. 
Tra i Kaliri conobbe un vecchio capo di nome M'wanu, dotato di una memoria eccezionale e in più di una spiccata intelligenza associata a un notevole interesse per le antiche leggende. 
L'anziano indigeno non soltanto confermò tutti i racconti di cui Jermyn aveva udito, ma aggiunse un suo proprio resoconto sulla città di pietra e sulle scimmie bianche, rifacendosi alle tradizioni della sua gente. 
Secondo M'wanu, la città di pietra grigia e le creature ibride non esistevano più perché erano state annientate dai bellicosi N'bangu molti anni prima. 
Questi, dopo aver distrutto gran parte degli edifici e aver ucciso gli abitanti della città, si erano impadroniti della dea imbalsamata che era stata l'obiettivo della loro incursione. 
Si trattava della dea-scimmia adorata da quegli strani esseri e, secondo la tradizione congolese, rappresentava l'immagine di colei che aveva regnato come principessa tra quelle creature. 
M'wanu ignorava l'aspetto di quelle bianche creature simili a scimmie, però riteneva che la città in rovina fosse stata edificata proprio da loro. 
Jermyn era incapace di formulare qualsiasi congettura ma, dopo insistenti sollecitazioni, riuscì a ottenere una leggenda assai pittoresca sulla dea imbalsamata. 
La principessa-scimmia, si narrava, era divenuta consorte di un grande dio bianco giunto dall'Occidente. 
Per un lungo lasso di tempo avevano regnato insieme sulla città ma, alla nascita di un figlio, avevano abbandonato il luogo tutti e tre. 
Successivamente, il dio e la principessa erano tornati e, alla morte di quest'ultima, il divino marito ne aveva mummificato il corpo custodendolo in una grande casa di pietra, dove la principessa veniva venerata. 
Il dio era poi ripartito da solo. 
A questo punto, la leggenda presentava tre diverse varianti. 
Secondo una prima versione, non accadde nulla eccetto il fatto che la dea imbalsamata divenne un simbolo di supremazia per qualsiasi tribla possedesse; fu per questo motivo che i N'bangu la portarono via. 
Una seconda versione narrava del ritorno del dio e della sua morte ai piedi della moglie consacrata nel santuario. 
La terza variante parlava del ritorno del figlio divenuto un uomo adulto o, a seconda del caso, un gorilla adulto o un dio adulto ma ignaro della sua identità. 
Non v'era dubbio che i fantasiosi negri avessero abbondantemente ricamato sugli avvenimenti reali che si celavano dietro quella stravagante messe di leggende favolose, se pur ve n'erano. 
In quanto alla realtà dell'esistenza della città nella giungla descritta dal vecchio Sir Wade, Arthur Jermyn ormai non ne dubitava più, e invero la sua sorpresa non fu grande quando, agli inizi del 1912, si trovò al cospetto di ciò che di essa restava. 
Forse nei racconti le sue dimensioni erano state alquanto esagerate ma, ad ogni modo, le pietre sparse d'attorno dimostravano che non si trattava di un semplice villaggio di negri. 
Non vi fu trovata purtroppo alcuna scultura e, data l'esiguità della spedizione, non fu possibile compiere operazioni di scavo né sgombrare l'unico passaggio visibile che sembrava discendere nel sistema di sotterranei menzionati da Sir Wade. 
Tutti i capi indigeni della zona furono consultati a proposito delle scimmie bianche e della dea imbalsamata, ma fu compito di un europeo sviluppare i dati offerti dal vecchio M'wanu. 
Il signor Verhaeren, agente belga presso una stazione commerciale sul fiume Congo, era convinto di poter non solo rintracciare la dea imbalsamata, ma anche di poterla recuperare, quantunque ne avesse sentito parlare soltanto confusamente. 
Infatti, giacché i N'bangu, un tempo potenti, erano adesso sudditi del re Alberto, sarebbe bastata un po' di persuasione per convincerli a separarsi dalla raccapricciante divinità di cui si erano impadroniti. 
Jermyn salpò perciò per l'Inghilterra entusiasta per la prospettiva di ricevere nel giro di qualche mese un reperto archeologico di valore inestimabile, che avrebbe confermato i più assurdi racconti del suo trisavolo e il mito più bizzarro che avesse mai udito. 
Soltanto i compaesani che abitavano nei dintorni di casa Jermyn avevano forse ascoltato storie ancor più incredibili, tramandate loro dagli antenati che le avevano apprese direttamente dalla bocca di Sir Wade attorno ai tavoli del Knight's Head. 
Arthur Jermyn restò in paziente attesa della cassa dal signor Verhaeren, studiando frattanto i manoscritti lasciati dal suo folle progenitore con accresciuta diligenza. 
Cominciò a provare un'affinità sempre maggiore con Sir Wade, e a ricercare tracce della sua vita personale in Inghilterra, nonché delle sue imprese africane. 
Numerosi erano i racconti sulla misteriosa moglie reclusa, ma nessuna testimonianza tangibile restava di lei nella dimora dei Jermyn. 
Arthur si interrogò sulle circostanze che potevano aver imposto o permesso tale radicale rimozione, e concluse che l'unico motivo era la pazzia del marito. 
Rammentava di come si dicesse che la sua trisavola fosse la figlia di un mercante portoghese trasferito in Africa: senza dubbio il suo innato senso pratico e la conoscenza superficiale del Continente Nero l'avevano indotta a schernire Sir Wade per i suoi racconti di giungla, cose che un uomo simile non era certo disposto a perdonare. 
La donna era morta in Africa dove il marito l'aveva trascinata con la determinazione di mostrarle che quanto aveva detto era vero. 
Tuttavia, a un secolo e mezzo dalla morte di entrambi quegli stravaganti antenati, Arthur Jermyn, nel momento stesso in cui indulgeva in tali riflessioni, si accorgeva della loro futilità e non poteva fare a meno di sorriderne. 
Nel giugno 1913, giunse una lettera da parte del signor Verhaeren con la quale questi comunicava il ritrovamento della dea imbalsamata. 
Il belga affermava che si trattava di un oggetto di estrema singolarità, un oggetto che oltrepassava la capacità di giudizio posseduta dal profano. 
Soltanto lo scienziato esperto avrebbe saputo classificarlo e stabilire se la sua natura fosse umana o scimmiesca, valutazione che era ulteriormente ostacolata dalle condizioni imperfette nelle quali versava il reperto. 
Il trascorrere del tempo e il clima del Congo non sono certo quanto di meglio si possa desiderare per le mummie, in special modo quando la loro preparazione è avvenuta con la rudimentalità di un dilettante, come nel caso specifico. 
Una catena d'oro recante un medaglione vuoto sul quale vi erano dei disegni araldici, cingeva il collo della creatura, e doveva essere indubbiamente il ricordo di un viaggiatore catturato dai N'bangu e donato alla dea come amuleto. 
Nel commentare i lineamenti del volto della mummia, Verhaeren suggeriva un bizzarro paragone, o piuttosto anticipava il divertito stupore che non avrebbe mancato di sbigottire il suo corrispondente; ma non indugiava sull'argomento perché la scoperta scientifica era troppo importante per perdersi in frivolezze. 
La dea imbalsamata, concludeva, sarebbe giunta debitamente imballata circa un mese dopo il ricevimento della lettera. 
L'oggetto contenuto nella cassa fu consegnato a Casa Jermyn poco dopo il tramonto del 3 agosto 1913, e fu immediatamente trasportato nella spaziosa sala che ospitava la collezione di reperti africani sistemati lì da Sir Robert e Arthur. 
Di quel che seguì si trae un'idea più fedele dai racconti della servite da alcuni documenti successivamente esaminati. 
Dei diversi resoconti, quello dell'anziano Soames, maggiordomo della famiglia, è il più ampio e coerente. 
Secondo quanto riferito da quest'uomo degno di credito, Sir Arthur Jermyn allontanò tutti dalla sala prima di aprire la cassa, e l'istantaneo rumore del martello e dello scalpello rivelarono che lo studioso non aveva perso tempo. 
Per un po' vi fu silenzio. 
Soames non seppe dire con esattezza quanto fosse durato: ad ogni modo, dopo meno di un quarto d'ora, si udì l'orribile grido fuoruscito senza dubbio dalla gola di Jermyn. 
Immediatamente dopo, Arthur eruppe dalla stanza precipitandosi in delirio verso la facciata anteriore della casa, quasi fosse inseguito da uno spaventoso nemico. 
L'espressione disegnata sul suo volto, già raccapricciante in condizioni normali, andava al di là di ogni descrizione. 
Quando fu vicino alla porta d'ingresso, un pensiero dovette affiorargli alla mente e di scatto si volse correndo verso le scale che scendevano ginella cantina, scomparendo lungo la rampa. 
I domestici restarono letteralmente paralizzati dallo stupore, gli occhi fissi sulla sommità della scala in attesa del padrone che non accennava a risalire: un acre odore di petrolio fu tutto quel che giunse dal basso. 
A notte fonda, si udì un tramestio presso la porta che dalla cantina dava accesso al cortile, e un mozzo di stalla vide Arthur Jermyn, cosparso di petrolio dalla testa ai piedi ed esalante il tipico odore di tale sostanza, allontanarsi furtivamente dalla casa e scomparire nella cupa brughiera che avvolgeva la costruzione. 
Poi, in un'esaltazione di orrore supremo, tutti videro la fine. 
Una scintilla illuminò la brughiera, e si levò una fiamma. 
Una colonna di fuoco umano raggiunse il cielo. 
La dinastia dei Jermyn non esisteva più. 
La ragione per la quale i resti carbonizzati di Arthur Jermyn non furono raccolti e neppure sepolti, risiede in ciò che fu trovato in seguito, ma soprattutto nella cosa racchiusa nella cassa. 
La dea imbalsamata offrì una visione nauseante; pur raggrinzita e corrosa, si rivelò chiaramente come una bianca scimmia mummificata appartenente ad una specie sconosciuta, meno pelosa delle altre e infinitamente più vicina al genere umano tanto vicina, anzi, da suscitare orrore. 
Una descrizione circostanziata risulterebbe alquanto sgradevole, ma è d'uopo riferire due particolari salienti che combaciano in modo rivoltante con taluni appunti dei viaggi africani di Sir Wade Jermyn e con le leggende congolesi del dio bianco e della principessa-scimmia. 
I particolari in questione sono questi: lo stemma sul medaglione d'oro che cingeva il collo della creatura era l'emblema araldico dei Jermyn, e la scherzosa allusione del signor Verhaeren circa la possibile somiglianza di quella faccia avvizzita, si riferiva quale orrendo, spaventoso abominio al sensibile Arthur Jermyn, discendente di Sir Wade Jermyn e della sua sconosciuta moglie. 
I membri dell'Istituto Reale di Antropologia bruciarono l'essere imbalsamato e gettarono il medaglione in un pozzo; oggi alcuni di essi si rifiutano di ammettere che Arthur Jermyn sia mai esistito. 
NOTE: 1)Quando apprese che Edwin Baird, allora direttore di Weird Tales, aveva mutato titolo a questo suo racconto, e intendeva pubblicarlo come La scimmia bianca, Lovecraft gli scrisse una lettera di protesta dai toni inviperiti, nella quale diceva fra l'altro: "Si renda ben conto, signor Baird, che se mai io avessi intitolato una storia La scimmia bianca, di certo in essa tutto avrebbe potuto comparirvi, fuorché una scimmia di qualsivoglia colore. 
Ci sarebbe stato qualcosa di simile ad una scimmia, qualcosa che all'inizio poteva esser presa per una scimmia, ma che non era una scimmia. 
Ma come posso farvi comprendere certe sottigliezze? 
D'ora in poi, consideri che i titoli delle mie storie non vanno modificati. 
Se si respinge il titolo, si respinge anche la storia" (3febbraio 1924). 
Anhur Jermyn è il primo racconto di Lovecraft nel quale appare il tema della degenerazione familiare; in segnito lo riproporrà con tale frequenza da indurre il sospetto, in alcuni biografi, che attraverso di esso lo scrittore volesse esorcizzare le proprie tristi vicende familiari (N.d.C.). 
. 
7. 
Da Altrove (1) Orribile, al di là di ogni immaginazione, era il mutamento verificatosi nel mio migliore amico, Crawford Tillinghast. 
Non lo avevo più rivisto dal giorno in cui, due mesi e mezzo or sono, mi aveva rivelato a che cosa mirassero le sue ricerche fisiche e metafisiche e, in risposta alle mie timide e quasi spaventate rimostranze, mi aveva scacciato dal suo laboratorio e dalla sua abitazione in preda ad una esplosione d'ira incontenibile. 
Sapevo che era rimasto quasi sempre rinserrato nel suo laboratorio, lassin soffitta, alle prese con quella maledetta macchina elettrica, mangiando poco ed isolandosi persino dalla servit-: ma non potevo supporre che nel breve spazio di dieci settimane una creatura umana avrebbe potuto alterarsi e sfigurarsi in quel modo. 
Non è certo piacevole vedere un uomo robusto come lui diventare magro d'improvviso, ed ancor peggiore è lo spettacolo di una pelle flaccida ingiallita e ingrigita, di occhi incavati, cerchiati e accesi da una luce inquietante, di una fronte venata e raggrinzita, e di mani tremanti scosse da involontarie contrazioni. 
Se poi a tutto ciò si aggiunge una repellente sporcizia, un'estrema sciatteria nell'abbigliamento, un cespuglio di capelli neri divenuti bianchi alla radice, ed una barbaggine grigiastra venuta a ricoprire un volto un tempo sempre rasato con cura, l'effetto generale è a dir poco sconvolgente. 
Tale era l'aspetto di Crawford Tillinghast la notte in cui un suo messaggio pressoché incomprensibile mi aveva condotto alla sua porta dopo settimane di lontananza; e tale si era mostrato lo spettro tremante che, reggendo una candela nella mano, mi aveva lasciato entrare mentre si guardava furtivamente alle spalle, quasi temesse cose invisibili nell'antica e solitaria dimora sita a ridosso di Benevolent Street. 
Per Crawford Tillinghast, dedicarsi allo studio della scienza e della filosofia era stato un grosso errore. 
Questo genere di cose vanno lasciate al ricercatore freddo ed impersonale, giacché offrono due alternative egualmente tragiche all'uomo di sensibilità o d'azione: sconforto se fallisce nella sua ricerca, e terrori indicibili e impensabili se mai dovesse riuscirvi. 
Tillinghast, solitario e malinconico, era stato una volta vittima dell'insuccesso; ma stavolta, lo sapevo per certo, e non senza provarne sconvolgenti timori, era vittima del successo. 
In verità, dieci settimane prima lo avevo messo in guardia quando mi aveva messo a parte di ciò che stava per scoprire. 
Divampando in volto per l'eccitazione, mi aveva parlato con una voce acuta ed innaturale, quantunque pedante come al solito: "Che cosa ne sappiamo del mondo e dell'universo intorno a noi? 
I mezzi di cui disponiamo per ricevere le impressioni sono assurdamente scarsi, e le nostre cognizioni in merito agli oggetti che ci circondano, infinitamente ristrette. 
Vediamo le cose come ci è consueto vederle, ed ignoriamo del tutto quale sia la loro natura assoluta. 
Con cinque deboli sensi pretendiamo di comprendere un cosmo sconfinatamente complesso. 
Altri esseri dotati di sensi più acuti, più vasti, o qualitativamente diversi, potrebbero non soltanto vedere in modo differente le cose normali, ma anche vedere e studiare interi mondi di materia, energia e vita che, pur essendo a portata di mano, non riusciamo a scorgere con i sensi di cui disponiamo. 
Ho sempre creduto all'esistenza di mondi straordinari ed inaccessibili vicinissimi a noi, e adesso sono convinto di aver scoperto un sistema per abbattere ogni barriera. 
Non sto scherzando. 
Entro ventiquattro ore, la macchina posta vicino al tavolo emetterà delle onde che agiranno su organi sensori esistenti nel nostro organismo in forma di antichi residui atrofizzati o di strutture elementari. 
Tali onde ci apriranno orizzonti ignoti all'uomo, molti dei quali estranei a ciò che consideriamo vita organica. 
Vedremo ciò che fa ululare i cani nell'oscurità, e capiremo perché i gatti rizzano le orecchie dopo mezzanotte. 
Vedremo queste cose, ed altre ancora che nessuna creatura vivente ha mai veduto fino ad ora. 
Valicheremo il tempo, lo spazio e le dimensioni, e senza moto corporeo scruteremo il fondo della creazione". 
Dopo che Tillinghast ebbe finito di parlare, io avevo protestato con forza, perché lo conoscevo abbastanza da esserne spaventato più che divertito; ma, da fanatico qual era, mi aveva cacciato di casa. 
Non che adesso fosse diventato meno fanatico, ma evidentemente il suo desiderio di parlare con qualcuno aveva sopraffatto il risentimento, inducendolo a scrivermi quel biglietto in un tono imperioso ed in una grafia che a stento riuscivo a riconoscere. 
Non appena entrai nell'abitazione del mio amico, così repentinamente trasformato in una larva tremante, fui contagiato dal terrore che pareva in agguato in ogni ombra. 
Le parole e le convinzioni che mi aveva comunicato dieci settimane prima sembravano essersi materializzate nell'oscurità che ci avvolgeva al di là della minuscola aureola della luce prodotta dalla candela, e mi sentii venir meno nell'udire la voce rauca ed alterata del mio ospite. 
Avevo sperato che i servitori fossero dappresso, e mi turbò l'apprendere che erano tutti andati via tre giorni prima. 
Trovai piuttosto strano che persino il vecchio Gregory avesse abbandonato il suo padrone senza farne parola a me, suo amico fidato. 
Era stato lui stesso a darmi informazioni su Tillinghast dopo che mi aveva scacciato in preda alla rabbia. 
Malgrado tutto, il fascino della situazione e la crescente curiosità finirono con avere la meglio sui miei timori. 
Non riuscivo ad immaginare che cosa mai Crawford Tillinghast desiderasse da me, tuttavia non dubitavo che avesse da rivelarmi una eccezionale scoperta o un segreto prodigioso. 
Se prima avevo osteggiato le sue innaturali esplorazioni nell'inconcepibile, adesso che aveva evidentemente ottenuto dei successi, condividevo il suo stato d'animo, per quanto terribile apparisse il prezzo di quella vittoria. 
Mi inerpicai nella tenebra fonda della casa, seguendo la candela che oscillava in mano a quella tremante parodia di un uomo. 
Pareva che l'elettricità fosse stata tolta e, allorché ne chiesi ragione alla mia guida, mi fu risposto che la cosa aveva una motivazione ben precisa. 
"Sarebbe troppo Non oserei", continuò in un bisbiglio. 
Presi atto con sorpresa di questa sua nuova abitudine di mormorare, giacché era del tutto insolito per lui che parlasse a se stesso. 
Entrammo nel laboratorio nella soffitta, e lì vidi la detestabile macchina elettrica, che brillava di una inquietante e sinistra luminosità violacea. 
Era collegata ad una potente batteria chimica, ma non sembrava riceverne corrente; ricordavo difatti che, nella fase sperimentale, l'avevo sentita ronzare e vibrare quando era in funzione. 
In risposta alla mia domanda, Tillinghast barbugliò che il suo permanente luccichio non era di origine elettrica, almeno in senso a me comprensibile. 
Mi fece sedere a sinistra della macchina, e ruotò un interruttore sotto un enorme grappolo di lampadine. 
Iniziò allora il noto crepitio, che scemò in un lamento, e si esaurì poi in un ronzio tanto debole da distinguersi appena dal silenzio. 
Frattanto la luminosità era aumentata, si era affievolita e aveva assunto infine una colorazione pallida e bizzarra, o piuttosto un miscuglio di strane tonalità che non saprei individuare né descrivere. 
Tillinghast era rimasto a guardarmi e aveva notato lo sconcerto dipinto sul mio volto. 
"Sai cos'è quello?", sussurrò. 
"è ultravioletto. 
" Ridacchiò curiosamente al mio stupore. 
"Pensavi che l'ultravioletto fosse invisibile, ed in effetti è così, ma ora potrai vederlo e con esso molte altre cose. 
Ascolta! 
Le onde generate da quella macchina destano migliaia di sensi assopiti in noi; sensi cbe abbiamo ereditato dal principio più remoto di quella evoluzione che ci ha condotti dallo stato di elettroni isolati a quello di umanità organica. 
Io ho visto la verità, e intendo mostrarla. 
Ti chiedi come appaia? 
Ebbene, te lo dirò. 
" A quel punto, Tillinghast si sedette proprio di fronte a me, soffiò sulla candela e prese a fissarmi negli occhi con uno sguardo paurosamente alterato. 
"Gli organi sensori esistenti nel tuo organismo le orecchie per prime, credo - capteranno gran parte delle impressioni, essendo ancora strettamente connessi agli organi divenuti inerti. 
Ma ve ne sono altri. 
Avrai sentito parlare della ghiandola pineale. 
Mi fanno ridere gli endocrinologi superficiali, stolti parvenus, degni complici dei seguaci di Freud. 
Quella ghiandola costituisce l'organo sensorio sovrano di tutti gli altri organi: sono stato io a scoprirlo. 
In effetti funziona un po' come una vista superiore, trasmettendo immagini visive al cervello. 
Se sei normale, è così che li riceverai Intendo dire, i messaggi dall'altrove. 
" Mi guardai tutt'intorno scrutando l'immensa soffitta obliqua, debolmente illuminata dai raggi che l'occhio normalmente non riesce a scorgere. 
Gli angoli più distanti erano in ombra, e tutta la stanza aveva assunto un aspetto di vaga irrealtà che ne oscurava la natura suscitando nell'immaginazione simbolismi e fantasticherie. 
Durante il silenzio di Tillinghast, fantasticai di trovarmi in un tempio vasto ed incredibile consacrato a divinità morte da lungo tempo; un edificio dalla struttura indistinta, fatto di innumerevoli colonne di pietra nera che si ergevano da un pavimento di umide lastre fino a svettare ad altezze che sorpassavano le capacità della vista. 
L'immagine fu per qualche tempo molto vivida, ma gradualmente sfumò per lasciare spazio ad una visione di gran lunga più orribile: quella di una solitudine totale ed assoluta nello spazio infinito, senza luce né suono. 
Sembrava che vi fosse soltanto il vuoto e null'altro, e fui sopraffatto da una paura infantile che mi indusse a tirar fuori dalla tasca dei calzoni la rivoltella che recavo sempre con me dalla volta in cui venni aggredito ad East Providence. 
Allora, dalle più distanti regioni della lontananza, il suono si fece strada dolcemente. 
Si trattava di un rumore infinitamente fievole, sottilmente vibrante, ed indiscutibilmente musicale. 
Possedeva un'intrinseca, indescrivibile crudeltà, e il suo impatto era come una delicata tortura che straziava il corpo. 
Provai sensazioni simili a quelle avvertite da chi calpesti fortuitamente del vetro frantumato. 
Simultaneamente, si sviluppò qualcosa di simile ad una corrente fredda che mi passò davanti in maniera tangibile provenendo dalla direzione dalla quale era giunto il suono distante. 
Mentre attendevo col fiato mozzo, mi accorsi che sia il suono che il vento aumentavano sempre più, con l'effetto di suscitare in me la strana impressione di trovarmi legato alle rotaie poste sulla linea percorsa da una gigantesca locomotiva prossima ad arrivare. 
Presi allora a parlare a Tillinghast e, non appena pronunziai le prime parole, le inconsuete impressioni svanirono di colpo. 
I miei occhi vedevano adesso soltanto l'uomo, la macchina luminosa e la camera immersa nella penombra. 
Tillinghast sogghignava di scherno nell'osservare la rivoltella che avevo estratto pressoché inconsciamente ma, dalla sua espressione, compresi che aveva visto e udito le strane cose quanto me, se non assai più di me. 
Gli rivelai in un bisbiglio ciò che avevo provato, e mi ordinò di restare calmo e ricettivo il più possibile. 
"Non muoverti", mi intimò, "perché, attraverso questi raggi, possiamo vedere e così pure essere visti. 
Ti ho detto che i domestici se ne sono andati, ma non ti ho spiegato in che modo. 
Fu quella sciocca della governante: ha acceso le luci di sotto nonostante l'avessi avvertita di non farlo, e i fili elettrici hanno captato delle vibrazioni in sintonia. 
Dev'essere stato terrificante: ho sentito le urla fin quass-, nonostante stessi guardando ed ascoltando cose che venivano da ben altre direzioni. 
Dopo, fu terribile rinvenire i mucchietti di abiti vuoti sparsi in giro per la casa. 
Gli indumenti della signora Updike erano vicini all'interruttore dell'ingresso: è così che ho capito che fu lei ad accenderlo. 
Sono stati presi tutti. 
Ma, finché non ci muoviamo, possiamo considerarci abbastanza al sicuro. 
Non dimenticare che abbiamo a che fare con un mondo spaventoso nel quale siamo praticamente indifesi Resta immobile!" 
Lo sconvolgimento prodotto dalla rivelazione, associato al brusco ordine, mi provocarono una sorta di paralisi. 
Sopraffatta dal terrore, la mia mente si aprì di nuovo alle impressioni provenienti da quello che Tillinghast aveva chiamato altrove. 
Piombai in un vortice di suoni e note, mentre immagini confuse guizzavano dinanzi ai miei occhi. 
Scorsi i contorni sfocati della stanza ma, da un punto dello spazio, pareva riversarsi una colonna turbinosa di forme o macchie irriconoscibili, che penetravano il tetto massiccio in un punto situato sulla destra davanti a me. 
Intravidi poi nuovamente l'immagine del tempio, ma stavolta le colonne si innalzavano fino a raggiungere un oceano aereo di luce che proiettava un raggio accecante lungo la colonna nuvolosa che avevo scorto dianzi. 
Dopodiché, la scena divenne totalmente caleidoscopica, ed in quel guazzabuglio di immagini, suoni e impressioni sensorie indistinte, avvertii la sensazione che fossi sul punto di dissolvermi perdendo la forma solida. 
Ricorderò per sempre una immagine-lampo. 
Per un istante mi parve di contemplare uno strano cielo notturno cosparso di sfere luminose roteanti e, non appena questa visione si allontanò, osservai che i soli rifulgenti costituivano una costellazione o galassia dall'assetto compiuto; la configurazione che questa assumeva era la faccia distorta di Crawford Tillinghast. 
In un altro momento avvertii la presenza di enormi cose animate che sfiorandomi mi passavano dinanzi e occasionalmente camminavano e scivolavano attraverso il mio corpo, che avrebbe dovuto essere solido. 
Mi accorsi che Tillinghast osservava quelle cose come se grazie ai suoi sensi meglio allenati fosse in grado di coglierne la presenza visivamente. 
Mi sovvenne quanto mi aveva detto a proposito della ghiandola pineale, e mi domandai che cosa riuscisse a vedere con quell'occhio preternaturale. 
D'improvviso, anch'io mi sentii arricchito da una sorta di vista potenziata. 
Al di sopra e al di là del caos di luce ed ombra, si levò una visione che, per quanto confusa, pareva dotata di consistenza permanente. 
Aveva qualcosa di familiare, in quanto la parte inconsueta era sovrapposta alla scena terrestre, allo stesso modo in cui una pellicola cinematografica può essere proiettata su un sipario. 
Vedevo il laboratorio, l'apparecchiatura elettrica e la sgradevole sembianza di Tillinghast di fronte a me; ma, dell'intero spazio libero da oggetti familiari, neppure una particella era vuota. 
Forme indescrivibili, vive e no, si mescolavano in un disordine disgustoso, ed accanto ad ogni oggetto noto vi erano interi mondi di entità ignote ed aliene. 
Sembrava che tutte le cose familiari andassero a comporre cose ignote, e così viceversa. 
Tra gli oggetti viventi spiccavano delle mostruosità gelatinose, nere come l'inchiostro, che si agitavano flaccide in armonia con le vibrazioni della macchina. 
Erano presenti in quantità disgustosa e, con immenso raccapriccio, notai che si sovrapponevano, che erano semifluide e capaci di passare l'una attraverso l'altra, come pure attraverso tutto ciò che noi identificavamo come solido. 
Quelle cose non si arrestavano mai, ma fluttuavano continuamente secondo fini intuitivamente maligni. 
Talvolta suscitavano l'impressione che si divorassero vicendevolmente: l'attaccante si lanciava sulla vittima ed istantaneamente la cancellava alla vista. 
Rabbrividendo, intuii che cosa avesse annientato i malcapiù tati servitori e, mentre mi sforzavo di osservare le altre caratteristiche del mondo invisibile che ci circonda, non riuscivo ad allontanare quelle strane cose dalla mia mente. 
Tillinghast continuava ad osservarmi, poi prese a parlare. 
"Le vedi? 
Le vedi? 
Vedi gli esseri che fluttuano e si agitano attorno a te, attraverso di te, in ogni momento della tua vita? 
Vedi che razza di creature formano ciò che gli uomini chiamano aria pura e cielo azzurro? 
Non sono forse riuscito ad infrangere la barriera? 
Non ti ho forse mostrato mondi che nessun altro uomo ha mai visto?" 
Così urlava in quel caos orribile, con la faccia sconvolta aggressivamente accostata alla mia. 
I suoi occhi erano abissi di fiamme e mi scrutavano torvi con un'espressione che ora riconoscevo colma di un odio senza limiti. 
La macchina ronzava fastidiosamente. 
"Pensi che quelle creature volteggianti abbiano annientato i servitori? 
Sciocco, sono inoffensive! 
Però i servi sono scomparsi, non è vero? 
Tu hai cercato di fermarmi, di scoraggiarmi proprio nel momento in cui avevo bisogno anche della più piccola briciola di fiducia; avevi paura della verità cosmica, maledetto vigliacco, ma ora sei nelle mie mani! 
Che cosa ha spazzato via i servi? 
Che cosa li ha fatti urlare con tanto orrore? 
Non lo sai, eh? 
Lo saprai abbastanza presto. 
Guardami, ed ascoltami bene: credi davvero che esistano cose come il tempo e le dimensioni? 
Pensi che esistano cose come la forma e la materia? 
Io ti dico che ho sondato abissi che il tuo minuscolo cervello non riesce neanche a figurarsi. 
Ho guardato oltre i confini dell'infinito ed ho evocato i demoni dalle stelle Ho chiamato a raccolta le ombre che viaggiavano da un mondo all'altro per seminare morte e follia Lo spazio mi appartiene, capisci? 
Quelle cose ora mi danno la caccia: le cose che divorano e dissolvono. 
Ma io so come eluderle. 
Prenderanno invece te, come hanno preso la servitTi agiti, mio caro? 
Ti ho già detto che è pericoloso muoversi: ti ho salvato finora dicendoti di restare immobile, ti ho salvato affinché vedessi ciò che c'era da vedere e mi ascoltassi. 
Se ti fossi mosso ti avrebbero aggredito già da tempo. 
Non preoccuparti, non ti faranno male. 
Non lo hanno fatto ai servi: fu solo il vederli che indusse quei poveretti ad urlare. 
I miei animaletti non sono graziosi perché provengono da luoghi nei quali i modelli estetici sono molto diversi. 
La disintegrazione è quasi del tutto indolore, te lo assicuro ma voglio che tu li veda. 
Per poco non li ho veduti io stesso, ma sapevo come fare a fermarli. 
Non sei curioso? 
Ho sempre saputo che tu non eri uno scienziato. 
Tremi, vero? 
Tremi per l'ansia di vedere le cose che ho scoperto. 
E allora perché mai non ti muovi? 
Sei stanco? 
Beh, non angustiarti, amico mio, perché stanno arrivando Guarda, guarda, maledetto, guarda sta proprio sopra la tua spalla sinistra" Quanto resta da raccontare è molto breve, e probabilmente vi è già noto dai resoconti dei giornali. 
La polizia udì uno sparo nella vecchia casa di Tillinghast e ci trovò lì: Tillinghast morto ed io privo di sensi. 
Fui arrestato perché la rivoltella era ancora nella mia mano, ma mi rilasciarono dopo tre ore, avendo scoperto che Tillmghast era morto in seguito ad un colpo apoplettico e che il mio sparo era stato diretto contro la maledetta macchina, ridotta ormai in frantumi sul pavimento del laboratorio. 
Non riferii molto di quanto avevo veduto, temendo lo scetticismo del magistrato ma, dalle poche frasi evasive che pronunziai, il medico mi disse che indubbiamente ero stato ipnotizzato dal folle e vendicativo omicida. 
Vorrei crederci. 
Gioverebbe immensamente ai miei nervi scossi se riuscissi a dimenticare ciò che invece sono costretto a pensare dell'aria e del cielo intorno a me e sopra di me. 
Non mi sento mai solo o rilassato e, talvolta, una spaventosa sensazione di essere inseguito si impossessa di me agghiacciandomi, specie quando sono allo stremo delle forze. 
Ciò che mi impedisce di credere alle parole del medico è un unico e semplice fatto: la polizia non ha mai trovato i corpi dei servitori uccisi secondo gli investigatori da Crawford Tillinghast. 
NOTE: 1) In From Beyond compare un'altra tematica basilare di Lovecraft: l'idea che accanto all'universo sensibile, nel quale viviamo la vita di tutti i giorni, ne esista un altro, ad esso contiguo e complementare, ma gonfio d'orrori e di abominazioni, che ne costituisce quasi un infame rovescio, cui si accede soltanto attraverso l'incubo e la follia, ovvero attraverso temerarie ricerche nell'ambito di sapienze proibite (N.d.C). 
8. 
L'immagine Nella Casa (1) Chi ama l'orrido frequenta sovente luoghi strani e remoti, come le catacombe di Tolemaide e i mausolei notturni dei paesi dell'incubo. 
Nelle notti di luna, costoro ascendono le torri dei castelli diroccati del Reno, o con passo incerto scendono giper i neri gradini ammantati di ragnatele sotto i ruderi sparsi di perdute città dell'Asia. 
I boschi infestati dagli spettri e i monti più desolati sono i loro templi, e sovente si attardano nei pressi di sinistri monoliti su isole disabitate. 
Ma l'autentico epicureo del terribile, per il quale un nuovo brivido di orrore è il fine principale e la giustificazione dell'esistenza, apprezza più di ogni altra cosa gli antichi e solitari casolari disseminati nel boscoso New England. 
Perché è lì che i cupi elementi della forza, della solitudine, della bizzarria e dell'ignoranza, si combinano a formare la perfezione dell'orrido. 
La più spaventosa di tutte le visioni è quella che ci offrono le piccole capanne di legno nudo distanti dalle vie di transito, solitamente addossate ad un umido ed erboso declivio o abbarbicate a qualche sperone di roccia. 
Da duecento anni e più stanno lì in attesa, soffocate dai viticci e sovrastate dagli alberi che, crescendo, hanno allungato i rami verso il tetto. 
Capanne del genere sono oggi quasi del tutto nascoste dalla vegetazione selvaggia e dal sudario protettivo delle ombre. 
Le finestre dai piccoli vetri lanciano però ancora sguardi agghiaccianti, quasi ammiccando in uno stupore letale che sbarra il passo alla follia ottenebrando il ricordo di cose indicibili. 
Generazioni di gente inusitata hanno dimorato in quelle case, gente della quale il mondo non ha mai veduto l'eguale. 
Schiava di una fede oscura e fanatica che la costrinse ad appartarsi dalla sua specie, la sua progenie scelse la solitudine di lande sperdute per garantirsi la libertà. 
E, di fatto, i discendenti di una razza fiera sino all'indicibile prosperarono in quelle terre, liberi dalle limitazioni imposte dalla convivenza con gli altri, ma prigionieri di una spaventosa schiavitverso i tetri fantasmi delle loro menti. 
Scevri dei lumi della civiltà, quei puritani rivolsero le loro energie a singolari obiettivi; e, nel loro isolamento, in quella morbosa autorepressione, nella lotta per la vita contro una natura implacabile, affiorarono in essi oscuri tratti furtivi, latenti nelle profondità preistoriche del loro freddo retaggio nordico. 
Pratici per necessità e austeri per filosofia, i loro peccati non furono gradevoli. 
Come tutti i mortali, anch'essi caddero talvolta in errore: ma, costretti dal loro rigido codice, si diedero pena di nascondere le loro colpe, cosa che fecero con mezzi sempre più odiosi. 
Soltanto le case silenti, con lo sguardo addormentato fisso nel fitto dei boschi, potrebbero rivelare quei misteri, nascosti fin dai tempi più remoti; ma non sono loquaci, anzi sono riluttanti a scrollarsi di dosso il torpore sonnolento che soccorre l'oblio. 
Talvolta si ha la sensazione che demolirle sarebbe un atto di misericordia, perché certamente sono spesso visitate dagli incubi più spaventosi. 
Fu in una di tali case, frustra e logora di vecchiaia, che mi imbattei un pomeriggio di novembre del 1896, sospintovi da una pioggia così gelida e fitta che qualunque rifugio sarebbe stato preferibile alla sua raffica. 
Già da un po' di tempo viaggiavo nella valle del Miskatonic indagando tra la gente del luogo in merito a certi dati genealogici dei quali andavo alla ricerca. 
Il percorso che quel giorno mi ero proposto di seguire si presentava così problematico per la sua tortuosità e il peculiare isolamento, che avevo ritenuto conveniente servirmi di una bicicletta nonostante l'autunno già inoltrato non lo consigliasse. 
Mi ritrovai così su una strada che, a giudicare dall'aspetto, doveva essere abbandonata, e che avevo scelto in quanto era la migliore scorciatoia per Arkham. 
E fu lì che venni sorpreso dal temporale in un tratto distante da qualsiasi cittadina, e privo di qualunque riparo ad eccezione di quell'antica e repellente costruzione di legno che occhieggiava verso di me con le finestre velate tra due olmi giganteschi spogli del fogliame, ai piedi di un'altura rocciosa. 
Per quanto distante dai resti della strada, la casa mi risultò sgradevole a prima vista. 
Le dimore oneste e timorate non ammiccano ai viaggiatori con tale malizia; e poi, durante le mie ricerche genealogiche, ero incappato in numerose leggende vecchie di un secolo, che mi mettevano in guardia contro posti di tal genere. 
Tuttavia, la furia degli elementi era tale da sovrastare i miei scrupoli, e così non esitai a dirigere la bicicletta su per la salita invasa di sterpi fino alla porta chiusa, che subito mi apparve allo stesso tempo ostile e suggestiva. 
In un certo senso avevo dato per scontato chissà perché che la casa fosse abbandonata; eppure man mano che mi approssimavo ad essa, non ne fui più tanto sicuro, giacché, quantunque ricoperti dalle erbacce, i vialetti avevano conservato un po' troppo bene la loro natura per implicare un abbandono totale. 
E fu per questo motivo che, invece di provare ad aprire la porta, bussai, pervaso da un senso di trepidazione che mi risulta difficile spiegare. 
Mentre attendevo sulla rozza pietra muschiosa che faceva da soglia, lanciai un'occhiata alle finestre vicine ed ai vetri dei finestroni sovrastanti, notando che, per quanto fossero vecchi, mal messi nei telai e sporchi da esser quasi opachi, non erano tuttavia rotti. 
La casa doveva quindi essere abitata a dispetto dell'isolamento e della generale incuria. 
I miei colpi sulla porta non suscitarono però alcuna risposta, e allora riprovai a bussare, dopodiché tirai il saliscendi rugginoso, scoprendo che la porta non era sprangata. 
Entrai così in un piccolo vestibolo dalle cui pareti l'intonaco si andava sgretolando e nel quale avvertii un lezzo debole ma singolarmente ripugnante che proveniva dall'interno. 
Portata dentro anche la bicicletta, mi richiusi l'uscio alle spalle. 
Di fronte all'ingresso si alzava una stretta scala fiancheggiata da una porticina che probabilmente dava accesso alle cantine. 
Verso destra e verso sinistra vi erano altre due porte chiuse che davano nelle stanze del pianterreno. 
Appoggiata la bicicletta al muro, aprii la porta alla mia sinistra entrando in una stanzetta dal soffitto basso, fiocamente illuminata da due polverose finestre. 
Il mobilio, spoglio e primitivo come non mai, suggeriva si trattasse di una specie di soggiorno, essendovi una tavola circondata da diverse sedie e un immenso camino sulla cui mensola un'antica pendola scandiva il tempo. 
Vi erano pure alcune carte e libri, di cui nella luce soffusa non riuscii a distinguere i titoli. 
Quel che mi impressionò maggiormente di quel luogo fu l'atmosfera di uniforme vetustà che si dispiegava in ogni particolare visibile. 
In molte delle abitazioni che avevo visitato in quella zona avevo trovato abbondanza di vestigia del passato: ma qui l'antichità possedeva una curiosa completezza, giacché non scorsi in tutta la stanza un solo oggetto databile sicuramente a dopo la Rivoluzione. 
(2) Se l'arredamento non fosse stato tanto umile, quel luogo sarebbe apparso un vero paradiso per un collezionista. 
Mentre ispezionavo quella bizzarra abitazione, sentii crescere in me il senso di avversione già suscitatomi dalla desolata facciata esterna. 
Non saprei definire che cosa in realtà temessi o mi ripugnasse, ma l'intera atmosfera di quella casa pareva effondere un senso di primigenia empietà, di laida crudezza e di segreti da dimenticare. 
Riluttante all'idea di sedermi, preferii aggirarmi d'attorno esaminando i diversi oggetti che avevo notato. 
La prima cosa che attrasse la mia curiosità, fu un libro di medie dimensioni poggiato sul tavolo, il cui aspetto così marcatamente antidiluviano mi fece stupire del fatto ch'esso non fosse custodito in un museo o in una biblioteca. 
Era rilegato in pelle e adorno di guarnizioni metalliche, e si presentava inoltre in ottimo stato di conservazione: trovare un tal volume in una dimora di così umile natura era cosa più che insolita. 
Quando lo aprii alla pagina che recava il titolo, il mio sbigottimento si fece ancor maggiore, poiché esso si rivelò nientemeno che il resoconto di Pigafetta sulla regione del Congo, scritto in latino sulla base degli appunti di viaggio del marinaio Lopez e stampato a Francoforte nel 1598. 
Avevo spesso sentito parlare di quell'opera, con le curiose illustrazioni dei fratelli De Bry, e perciò, per un istante, scordai totalmente la mia inquietudine sopraffatto dal desiderio di sfogliare le pagine che mi erano davanti. 
Le illustrazioni erano effettivamente molto interessanti, ricavate com'erano dalla pura immaginazione e da vaghe descrizioni; raffiguravano indigeni con la pelle bianca e lineamenti indoeuropei. 
Assorto nella mia contemplazione, non avrei certo richiuso il libro in tutta fretta se non fosse intervenuta una circostanza estremamente banale a scuotere i miei nervi già tesi, rinnovando la mia sensazione di disagio. 
Quel che mi molestò fu semplicemente l'ostinata persistenza con la quale il volume tendeva ad aprirsi da solo alla tavola 12, nella quale era raffigurata, con macabra dovizia di particolari, una macelleria umana dei cannibali Anzique. 
La mia suscettibilità verso una simile inezia non mancò di provocarmi una certa vergogna; ciononostante, il disegno seguitava a turbarmi, specialmente in rapporto a certi brani descrittivi dei costumi gastronomici degli Anzique che lo corredavano. 
Lasciai perdere il volume e volsi l'attenzione allo scaffale vicino e al suo magro contenuto letterario: una Bibbia del '700, un Pilgrim's Progress dello stesso periodo, illustrato con grottesche xilografie e stampato dall'autore di almanacchi Isaiah Thomas, le pagine mangiate dai vermi del Magnalia Christi Americana di Cotton Mather, e pochi altri testi risalenti chiaramente alla stessa epoca. 
Tutto d'un tratto, un inequivocabile scalpiccio di passi al piano superiore attirò la mia attenzione. 
Sulle prime ne fui stupito e sconcertato, perché nessuno mi aveva risposto quando avevo bussato alla porta; ma subito dopo conclusi che, evidentemente, la persona che udivo camminare doveva essersi appena svegliata da un sonno profondo. 
Sicché, il mio sbigottimento si attenuò mentre agli orecchi mi giungeva il rumore dei passi sui gradini cigolanti: passi pesanti eppure dotati di una curiosa, guardinga circospezione, che mi risultava tanto più sgradevole vista la pesantezza di quello strano incedere. 
Quando ero entrato nella stanza mi ero chiuso la porta alle spalle, e, dopo un breve silenzio durante il quale con ogni probabilità la bicicletta nell'ingresso aveva attratto l'attenzione dell'individuo che si avvicinava, udii un tramestio di saliscendi e vidi la porta rivestita di pannelli spalancarsi nuovamente. 
Sulla soglia apparve una persona dall'aspetto così singolare che, se non fossi stato trattenuto dai dettami della buona educazione, sarei certo esploso in una fragorosa esclamazione. 
Vecchio, cencioso, con la barba candida, il mio ospite possedeva un volto e un portamento che ispiravano in egual maniera rispetto e meraviglia. 
Era alto non meno di un metro e novanta e, malgrado gli anni e la miseria, si mostrava robusto e vigoroso. 
Il volto, quasi totalmente celato da una lunga barba che cresceva fin sopra gli zigomi, pareva anormalmente rosso e meno rugoso di quanto fosse lecito attendersi. 
Una massa di capelli bianchi, ben poco sfoltiti dagli anni, gli ricadeva sulla fronte spaziosa, e gli occhi azzurri, ancorché appena venati di sangue, apparivano straordinariamente acuti e ardenti. 
Se non fosse stato per l'orribile trasandatezza, l'uomo avrebbe avuto un aspetto tanto distinto quanto impressionante. 
Ma, cionondimeno, il disordine della persona lo rendeva ripugnante, oscurando la solennità del volto e della figura. 
A stento potrei descrivere in che cosa consistessero i suoi indumenti, giacché essi non mi sembravano niente più di un mucchio di cenci sopra un paio di alti e pesanti stivali. 
L'assenza di pulizia superava poi ogni immaginazione. 
L'apparizione di quell'uomo, e la paura istintiva che suscitava in me, mi disposero ad una sorta di ostilità nei suoi confronti, tanto che quasi rabbrividii per la sorpresa e per la sensazione di assurda incongruenza quando mi fece cenno di sedermi e prese a parlarmi con voce debole e sottile, pregna di umile rispetto e ossequiosa ospitalità. 
Il suo modo di esprimersi era assai curioso, trattandosi di una forma arcaica del dialetto yankee che credevo estinta ormai da un pezzo; sicché quando l'uomo si sedette di fronte a me intavolando una conversazione, studiai con molta attenzione il suo vernacolo. 
(3) "Sorpreso dalla pioggia, vero?", esordì a mo' di saluto. 
"Sono lieto che vi siate trovato nei pressi della casa e che abbiate avuto il buon senso di entrarvi direttamente. 
Dovevo essere addormentato, altrimenti vi avrei sentito. 
Non sono più giovane come una volta, ed ho bisogno di schiacciare qualche buon pisolino durante il giorno. 
Cosa vi porta da queste parti? 
Non ci passa più molta gente di qui, da quando hanno tolto la diligenza per Arkham. 
" Risposi che ero diretto per l'appunto ad Arkham, e mi scusai per la mia irruzione nel suo domicilio, al che l'uomo continuò: "Mi fa piacere vedervi, giovanotto: le facce nuove sono assai rare qui attorno, e poi, oggigiorno, non ho molto di che svagarmi. 
Scommetto che siete di Boston, non è vero? 
Io non ci sono mai stato, ma so riconoscere uno della città quando lo vedo. 
Nell'84 ne avevamo qui uno che faceva il maestro di scuola, ma se ne andò all'improvviso e nessuno ne ha più saputo niente". 
A quel punto, il vecchio emise una specie di ghigno del quale non mi fornì alcuna spiegazione quando gliene chiesi la ragione. 
Sembrava essere di umore eccellente, pur possedendo delle eccentricità facilmente intuibili dall'insolito aspetto, che mostrava di sé. 
Per un po' stetti ad ascoltare le sue divagazioni che rivelavano una inspiegabile contentezza, quando, d'improvviso, mi balenò in mente di domandargli come fosse entrato in possesso di una rarità quale il Regnum Congo di Pigafetta. 
Non mi ero ancora liberato dallo strano effetto che quel libro aveva prodotto su di me, e provavo una certa esitazione a parlarne, ma la curiosità riuscì a soggiogare tutti i timori confusi che si erano gradualmente radicati in me fin dalla mia prima occhiata alla dimora. 
Con mio sollievo, la domanda non si rivelò inopportuna, perché il vecchio mi rispose con una loquacità priva di riserve. 
"Oh, quel libro sull'Africa? 
Me lo diede il capitano Ebenezer Holt nel '68 sì, proprio lui: morì poi in guerra. 
" Il nome di Ebenezer Holt mi fece alzare gli occhi dalla sorpresa. 
Mi era capitato di incontrare quel cognome nelle mie ricerche genealogiche, ma mai in alcun documento successivo alla Rivoluzione. 
Mi domandai se il mio ospite potesse aiutarmi nel mio lavoro, e mi proposi di chiederglielo più avanti. 
Il vecchio proseguì. 
"Per molti anni Ebenezer fu marinaio a bordo di un mercantile, e, in ogni porto, raccoglieva le cose più strane che gli capitavano. 
Quello lo comprò a Londra: gli piaceva andar per le botteghe a comperare i più svariati oggetti. 
Una volta andai a casa sua sulla collina per vendergli dei cavalli, e fu allora che vidi questo libro. 
Mi piacquero le figure, e lui me lo diede. 
è uno strano libro Un momento, che metto le lenti" Il vecchio si frugò tra gli stracci estraendone un paio di occhiali sudici e sbalorditivamente antichi, muniti di piccole lenti ottagonali e con la montatura d'acciaio. 
Inforcatili, prese il volume dal tavolo, e cominciò a sfogliarne le pagine compiaciuto. 
"Ebenezer di questo ne leggeva un poco intendo dire il latino ma io non ci capisco niente. 
Un po' me ne hanno letto due o tre maestri di scuola, ed anche il parroco Clark, quello che, a quanto dicono, annegò nello stagno. 
Voi ci capite qualcosa?" 
Gli risposi affermativamente, e tradussi per lui un paragrafo della parte iniziale. 
Se mai feci degli errori, il mio interlocutore non era certo abbastanza colto da correggermi, ed anzi apparve fanciullescamente entusiasta della mia versione in inglese. 
La sua vicinanza cominciava a risultarmi sgradevole, ma non sapevo trovare alcun modo per riuscire ad eluderla, senza offenderlo. 
Mi divertiva comunque il piacere infantile che quel vecchio ignorante mostrava per le figure di un libro che non sapeva leggere, e mi domandai quanto invece capisse dei pochi libri in inglese che ornavano la stanza. 
Questa rivelazione di semplicità cancellò gran parte della vaga apprensione che prima mi aveva assalito, e allora sorrisi, mentre il mio ospite seguitava a divagare: "Strano come le figure fanno pensare. 
Prendete questa qui all'inizio. 
Avete mai visto alberi come questi, con foglie così grosse che oscillano su e gi-? 
E quegli uomini no, non possono essere negri in quanto a stranezza, superano ogni altra cosa! 
Rassomigliano piuttosto a indiani, anche se si trovano in Africa. 
Alcune di queste creature sembrano scimmie, o forse metà scimmie e metà uomini, ma io non ho mai saputo di esseri simili". 
A quel punto, il vecchio indicò una creatura nata dalla fantasia dell'artista, una sorta di drago con la testa di un alligatore. 
"Ma ora vi faccio vedere la migliore di tutte Si trova qui, verso la metà" La voce del vecchio assunse un tono più rauco, e gli occhi gli si illuminarono di un nuovo luccichio, mentre le mani, quantunque più goffe di prima, restavano tuttavia pienamente padrone del compito loro affidato. 
Il libro si aprì quasi da sé, come se la consultazione di quel punto fosse stata assai frequente, e mostrò la ripugnante tavola 12 con la raffigurazione della macelleria dei cannibali Anzique. 
La vecchia inquietudine riaffiorò in me, ma riuscii a contenerla riflettendo, nel medesimo istante, che la maggiore bizzarria di quella immagine risiedeva nella volontà dell'artista di conferire a quegli africani l'aspetto di uomini bianchi. 
Le cosce e i quarti umani appesi ai muri della bottega erano di un realismo rivoltante, mentre il macellaio munito di mannaia era un personaggio odiosamente assurdo. 
Ma il piacere che il mio ospite provava a quella visione era pari al disgusto che essa suscitava in me. 
"Cosa ne pensate? 
Mai visto niente di simile da queste parti, vero? 
Quando la vidi dissi a Eb Holt: "Ecco una cosa che ti rimescola il corpo e ti solletica il sangue!". 
Quando leggo nelle Scritture di stragi come il massacro dei Madianiti (4) - posso solo pensare a come andarono le cose, ma non ne vedo l'immagine. 
Qui invece si vede tutto quel che c'è da vedere: forse è peccato, ma non siamo tutti nati per vivere nel peccato? 
Quello lì fatto a pezzi mi fa venire l'acquolina ogni volta che lo guardo non riesco a staccarne gli occhi Vedete come gli ha tagliato via i piedi il macellaio? 
Quella sul banco è la sua testa, poi c'è accanto un braccio, e l'altro braccio sta su quel lato del bancone. 
" Mentre il vecchio barbugliava nella sua estasi sconvolgente, l'espressione del suo volto peloso e occhialuto si fece indescrivibile, laddove la sua voce, anziché salire di tono, si affievoliva sempre più. 
A fatica posso invece descrivere quelle che furono le mie sensazioni. 
Tutto il terrore che prima avevo avvertito soffusamente, mi attanagliava adesso vivo e bruciante, e mi resi conto di aborrire con infinita intensità quella vecchia, repellente creatura che mi stava così dappresso. 
Che fosse pazzo, o quanto meno schiavo di una parziale perversione, era fuori di ogni dubbio. 
La sua voce si era ormai ridotta ad un sussurro, ma nella sua rochezza era più terribile di un urlo, e tremavo nell'ascoltarla. 
"Come ho detto, è strano come certe figure fanno pensare. 
Sapete giovanotto, questa mi fa venire l'acquolina. 
Da quando ho preso il libro da Eb, la guardo spesso specialmente dopo aver sentito le prediche del parroco Clark, col suo parruccone in testa. 
Una volta ho provato a fare un esperimento divertente suvvia, giovanotto, non vi spaventate mi sono messo a guardare la figura prima di uccidere le pecore per il mercato e, credetemi, ucciderle è stato molto più piacevole. 
" A quel punto, la sua voce si era arrochita in modo tale che le parole erano appena comprensibili. 
Percepii il rumore della pioggia sui piccoli vetri appannati delle finestre, e distinsi il rombo di un tuono che avanzava, cosa inconsueta in quella stagione. 
Ad un certo momento, lo scoppio di un fulmine terrificante scosse la fragile abitazione fin nelle fondamenta, ma il vecchio, intento nel suo roco bisbiglio, parve non accorgersene affatto. 
"Uccidere le pecore fu assai più divertente ma, sapete, non proprio soddisfacente. 
è strano come un disegno ti possa scolpire nel profondo Per amore dell'Onnipotente, giovanotto, non ditelo a nessuno, ma io giuro dinanzi a Dio che quel disegno cominciò ad alimentare in me la fame di un cibo cui non riuscivo a far fronte Ehi, via, calmatevi, che vi prende? 
Non ho fatto nulla: mi chiedevo soltanto come sarebbe se lo facessi Dicono che la carne fa buon sangue, ti rimpolpa, e ti dà nuova vita, perciò mi chiedo se un uomo non vivrebbe più a lungo se essa fosse più simile alla" Ma il sussurro si interruppe per non continuare più. 
Non fu il mio spavento ad arrestarlo, né il rapido avanzare del temporale nella cui furia avrei da lì a poco riaperto gli occhi su una fumante distesa di macerie annerite. 
Quella interruzione fu cagionata da una circostanza molto semplice ancorché insolita. 
Il libro aperto stava tra noi due con la figura repulsivamente rivolta in alto. 
Quando il vecchio sussurrò le parole "più simile alla", si udì un lievissimo impatto, e qualcosa apparve sulla carta ingiallita del volume spiegato. 
Pensai alla pioggia che filtrava dal tetto, ma la pioggia non è rossa. 
Sulla macelleria dei cannibali Anzique una piccola perla rossa scintillava vivida, conferendo nuova crudezza all'orrore dell'illustrazione. 
Il vecchio la scorse, e interruppe il mormorio ancor prima che l'espressione del mio terrore lo inducesse a farlo. 
La vide e alzò rapido lo sguardo verso il pavimento della stanza che aveva lasciato un'ora prima. 
Seguii quello sguardo e osservai proprio sopra di noi sull'intonaco scrostato dell'antico soffitto una larga macchia dai contorni irregolari, umida e vermiglia, che pareva spargersi sotto il mio sguardo. 
Non urlai, né mi mossi: chiusi soltanto gli occhi. 
Un attimo dopo, giunse il più titanico dei fulmini, che squarciò quella maledetta dimora dai segreti indicibili, arrecandomi quell'oblio che, solo, riuscì a salvare la mia mente. 
NOTE: 1) Con The Picture in the House si precisa ulteriormente la geografia del New England incubico. 
è il primo racconto nel quale si nomina la tetra valle del Miskatonic, fiume gonfio d'orrori quanto il Cocito infernale, e soprattutto la città di Arkham, custode nella sua università, come la diabolica Salamanca, di conoscenze che non è lecito sondare (N.d.C.). 
. 
2) La ribellione delle colonie inglesi d'America contro la madrepatria inglese, sfociata in conflitto contro l'Inghilterra nel 1775 (N.d.C.). 
. 
3) Per riferire le frasi del vecchio, Lovecraft impiega il dialetto accennato. 
Non tentiamo neppure di tradurle in un qualche vernacolo italiano, perché l'effetto sarebbe palesemente grottesco e implausibile (N.d.C.). 
. 
4) Popolazione biblica sterminata dagli Israeliti, su ordine di Mosè, fino all'ultimo uomo, donna e bambino. 
Cfr. 
Numeri, xxx (N.d.C.). 
. 
9. 
La Palude Della Luna (1) In quale remota e terrificante dimensione Denys Barry sia finito, non so dire. 
Ero con lui l'ultima notte che visse tra gli uomini, e l'ho sentito urlare orrendamente quando la cosa gli accadde, ma né i contadini né la polizia della contea di Meath sono riusciti a trovarlo. 
Nessuno c'è riuscito, malgrado tutte le ricerche. 
Ora rabbrividisco, quando sento le rane gracidare nelle paludi, o vedo la luna in luoghi solitari. 
Avevo conosciuto Barry in America, dove aveva fatto fortuna; mi ero congratulato con lui quando aveva riacquistato l'antico castello presso la palude nella sonnolenta Kilderry. 
Suo padre era partito da lì, e Barry desiderava godersi la sua ricchezza nel paese d'origine. 
Un tempo Kilderry era stata dominata dalla sua famiglia, che vi aveva costruito il castello a propria dimora. 
Quei giorni erano però molto remoti, e il maniero era ormai deserto e in abbandono da numerose generazioni. 
Dopo essere tornato in Irlanda, Barry mi scrisse di frequente informandomi di come, grazie a lui, il cupo castello stesse pian piano tornando all'antico splendore. 
 Rinasceva torre dopo torre, l'edera tornava ad arrampiù carsi lenta sui grigi bastioni restaurati, così come aveva fatto tanti secoli prima, mentre la gente del paese benediceva il Signore per quel ritorno ai vecchi tempi, rinnovellati grazie alle sue fortune d'oltreoceano. 
Ma, col tempo, erano sopraggiunti i guai, ed i contadini avevano smesso di benedirlo, rifuggendo anzi da lui come da una funesta condanna. 
Mi spedì allora una lettera chiedendomi di recarmi da lui, rimasto ormai solo nel castello, e privo di qualcuno con cui scambiare una parola, ad eccezione dei nuovi domestici e la squadra di operai fatta giungere dal Nord. 
Come Barry mi informò la notte in cui arrivai al castello, la palude era all'origine di tutti i suoi guai. 
Ero giunto a Kilderry all'ora del tramonto, uno di quei tramonti estivi nei quali l'oro del cielo inondava il verde dei colli e dei boschi, e l'azzurro della palude, dove su una distante isoletta luccicava sinistro uno strano, antico rudere. 
Il paese era stupendo, ma i contadini di Ballylough mi avevano messo in guardia dicendomi che Kilderry era un luogo maledetto: sicché quasi rabbrividii alla vista degli alti bastioni del castello divampanti nel bagliore infuocato. 
L'auto di Berry mi aveva atteso alla stazione di Ballylough, poiché Kilderry era distante dalla linea ferroviaria. 
Gli abitanti del villaggio si erano scansati al passaggio della vettura e del suo conducente venuto dal Nord, ma quando avevano compreso che ero diretto a Kilderry, bianchi in volto, avevano mormorato qualcosa al mio indirizzo. 
E quella sera stessa, dopo essermi ritrovato col mio amico, me ne fu da questi spiegato il motivo. 
I contadini avevano abbandonato Kilderry perché Denys Barry aveva deciso di prosciugare la grande palude. 
Nonostante il suo profondo amore per l'Irlanda, l'America non aveva mancato di lasciare in lui un segno, sicché Barry detestava l'idea che tutto quello spazio palustre rimanesse sprecato e non fosse invece bonificato estraendone la torba e trasformandolo in terreno coltivabile. 
Le leggende e le superstizioni di Kilderry non lo avevano affatto turbato, ed aveva anzi riso quando i contadini si erano rifiutati di aiutarlo, e poi vistolo così risoluto, si erano trasferiti in massa a Ballylough con le loro povere masserizie, non senza prima maledirlo. 
Barry aveva così fatto giungere dei lavoranti dal Nord e, allo stesso modo, aveva sostituito i domestici quando anch'essi erano partiti. 
Si sentiva però solo tra la gente straniera, ed era questo il motivo per cui mi aveva chiesto di recarmi da lui. 
Quando poi appresi quali fossero i timori che avevano indotto quella gente a fuggire da Kilderry, ne risi come il mio amico, giacché quei timori erano i più assurdi, i più inconsistenti e sicuramente i più bizzarri che avessi mai udito. 
Avevano a che fare con una ridicola leggenda riguardante la palude e un malefico spirito tutelare che dimorava sul distante isolotto da me scorto nel rosso del tramonto. 
Si parlava di luci danzanti nelle notti senza luna, e di freddi venti che si levavano d'improvviso nelle notti più calde, nonché di bianchi spettri fluttuanti sulle acque, e ancora di una immaginaria città di pietra inabissata nel profondo dello specchio palustre. 
Ma fra tutte le bizzarre fantasie, quella che godeva di più vasto credito era la certezza che una terribile maledizione attendesse colui che avrebbe osato toccare o prosciugare la vasta palude sanguigna. 
Secondo quella gente, vi erano dei segreti che non dovevano essere svelati, segreti custoditi sin dai giorni favolosi della preistoria, quando la peste si era abbattuta sui figli di Partholan, in un'età favolosa prima della storia riconosciuta. 
Nel Libro degli Invasori (2) si narra che quei discendenti dei Greci furono tutti sepolti a Tallaght, ma gli anziani di Kilderiy dicevano invece che una delle loro città si era salvata grazie alla sua protettrice, la dea della luna, e i colli boscosi l'avevano sepolta solo quando gli uomini di Nemed erano venuti dalla Sicilia sulle loro trenta navi. 
Erano superstizioni di questo genere che avevano spinto i contadini ad abbandonare Kilderty, e non potei dar torto a Denys per essersi rifiutato di dar loro ascolto. 
Il mio amico nutriva però un profondo interesse per le antichità, e si proponeva perciò di esplorare a fondo la palude dopo averla prosciugata. 
Aveva già visitato più volte i bianchi ruderi che sorgevano sull'isoletta ma, benché fosse palese che la loro età risaliva a tempi immemorabili, e nonostante la loro struttura fosse assai dissimile da quella della maggioranza delle rovine d'Irlanda, erano troppo malridotti perché potessero rivelare i giorni della loro gloria. 
Frattanto, l'opera di drenaggio era pronta per essere iniziata, e gli operai del Nord si accingevano a strappare alla palude proibita il suo verde muschio e l'erica rossa; poi avrebbero spento il mormorio dei minuscoli rivoli dal letto conchiglioso, e prosciugato i quieti stagni azzurri frangiati di canne. 
Il viaggio affrontato per raggiungere il castello era stato molto faticoso, e il mio ospite si era dilungato a parlare fino a metà della notte: sicché, dopo che mi ebbe detto queste ultime cose a proposito della palude, sentii tutto il peso del sonno. 
Un domestico mi indicò la camera che mi era stata riservata: una stanza posta in una torre appartata a strapiombo sul villaggio, che guardava la pianura al margine della palude, e la palude stessa. 
Dalle finestre vedevo quindi i tetti silenziosi rischiarati dalla luna: i tetti delle case che la gente del luogo aveva abbandonato, e che adesso ospitavano gli operai giunti dal Nord. 
Vedevo pure la chiesa parrocchiale con l'antico campanile e lontano, in fondo alla sinistra palude, il rudere vetusto sopra l'isolotto che brillava di uno spettrale candore luminescente. 
Ero sul punto di prendere sonno, quando mi parve di udire dei fievoli rumori in lontananza: suoni bizzarri e quasi musicali, che mi infusero una magica eccitazione della quale furono tinti i miei sogni. 
Quando al mattino mi risvegliai, conclusi che era tutto frutto dell'immaginazione, poiché le visioni oniriche che mi erano apparse erano di gran lunga più prodigiose di qualsiasi fantastica melodia notturna. 
Influenzata dalle leggende riferitemi da Barry, la mia mente appannata dal torpore del dormiveglia aveva evocato una maestosa città che sorgeva in una verde vallata; una città ricca di strade e candide statue, di ville e templi, di marmi e incisioni, che in ogni angolo celebravano la gloria che era stata della Grecia. 
Quando raccontai a Barry del mio sogno, entrambi scoppiammo a ridere, ma io certamente risi con più gusto, poiché il mio ospite era preoccupato a causa degli operai settentrionali. 
Era la sesta volta che indugiavano a letto tardando a svegliarsi e, quasi intontiti, si aggiravano per il paese come se non avessero riposato, quantunque si sapesse per certo che si erano coricati presto la notte avanti. 
Quel mattino e quel pomeriggio errai solitario nel villaggio inondato dai raggi dorati del sole e, di quando in quando, mi intrattenni a chiacchierare con qualche ozioso lavoratore, poiché Barry era impegnato nella progettazione definitiva dell'opera di bonifica. 
Gli uomini non erano sereni come avrebbero dovuto essere; la maggioranza di loro sembrava inquieta a causa di certi sogni che invano cercavano di ricordare e che li avevano messi a disagio. 
Narrai del mio sogno, ma non parvero interessati finché non accennai alla melodia misteriosa che avevo creduto di udire. 
Allora mi guardarono in maniera strana, e dissero che anche a loro pareva di ricordare dei suoni fantastici. 
A sera Barry cenò con me e mi annunziò che, due giorni dopo, sarebbero iniziati i lavori. 
Ne fui lieto perché, pur dispiacendomi di veder scomparire il muschio, l'erica, i rivoli e i laghetti, provavo un desiderio sempre più forte di conoscere gli antichi segreti che il manto di torba poteva celare. 
Quella notte i miei sogni di melodie e colonnati culminarono in una visione inquietante, perché, sulla città nella vallata, vidi piombare improvvisa la pestilenza. 
Una terrificante valanga di alberi e terriccio seppellì poi i corpi dei morti nelle strade, risparmiando soltanto il tempio di Artemide sull'alta vetta, laddove Cleis, la venerabile sacerdotessa della luna, giaceva fredda e silente con un'eburnea corona a cingerle il capo argenteo. 
Come ho detto, mi destai di soprassalto, allarmato. 
Per un po' non riuscii a realizzare se fossi desto o sognassi, perché negli orecchi sentivo ancora echeggiare il suono dei flauti. 
Ma, quando scorsi sul pavimento i gelidi raggi lunari e i contorni di una finestra gotica a grate, capii che ero sveglio e che mi trovavo nel castello di Kilderry. 
Poi, da qualche distante pianerottolo dabbasso, mi giunse il rintocco di un orologio che batteva le due, e compresi che ero sicuramente desto. 
Eppure, quelle ossessionanti modulazioni di flauto risuonavano ancora in lontananza: folli, assurde melodie che richiamavano alla mia mente l'immagine di fauni danzanti sul remoto monte Menalo. 
Quel suono m'impediva di dormire e, irritato, balzai gidal letto e presi a camminare avanti e indietro per la stanza. 
Fu per puro caso che mi accostai alla finestra settentrionale e gettai lo sguardo sul villaggio silenzioso e sulla piana al margine della palude. 
Non era mio desiderio contemplare il panorama perché volevo dormire, ma i flauti mi tormentavano, e quindi dovevo assolutamente fare o guardare qualcosa. 
Come avrei potuto sospettare quello che avrei visto? 
Laggi-, nel chiaro di luna che inondava la vasta pianura, mi si offriva uno spettacolo che nessun mortale, dopo averlo veduto, avrebbe mai cancellato dai suoi ricordi. 
Al suono dei flauti di canna echeggianti nell'acquitrino, volteggiava magica e silente una fantasmagoria di figure ondeggianti, travolte dal vortice di un'orgia degna dell'antica Sicilia, quando si celebrava Demetra con danze sfrenate sotto la luna di settembre, presso la sorgente del Ciane. 
L'estesa piana, il chiarore dorato della luna, le confuse forme in movimento, ma più di ogni altra cosa l'acuto e monotono suono dei flauti, produssero su di me un'impressione che quasi mi paralizzò. 
Cionondimeno, pur sopraffatto dalla paura, mi accorsi che una metà di quegli instancabili danzatori che si muovevano meccanicamente sulle onde della musica, erano i lavoratori creduti addormentati, mentre gli altri erano strane e sottili creature vestite di bianco, di natura indefinita, ma evocanti l'idea delle pallide e assorte naiadi delle magiche fonti palustri. 
Non so quanto rimasi a contemplare quella visione dall'alto della torre solitaria, prima di piombare in un sonno sgombro da sogni, dal quale mi destò il sole mattutino alto nel cielo. 
Al risveglio, provai immediato l'impulso di parlare a Barry dei miei timori e delle mie visioni ma, alla vista del sole i cui raggi scintillavano dalla grata della finestra orientale, ebbi la certezza che non vi fosse alcuna realtà in ciò che avevo visto. 
Faccio spesso sogni bizzarri, ma non sono tanto ingenuo da crederci; perciò, mi accontentai di interrogare i lavoranti destatisi come al solito molto tardi e immemori della notte trascorsa, della quale serbavano soltanto l'impressione di sogni nebulosi e di acute melodie. 
Quella faccenda del flauto spettrale era in effetti ciò che mi causava le maggiori perplessità, e mi domandavo se i grilli autunnali non avessero per caso anticipato il loro arrivo per affliggere le notti e ossessionare i sogni degli uomini. 
Più tardi, raggiunsi Barry in biblioteca, dove era intento a esaminare i piani dei lavori che stavano per avere inizio e, per la prima volta, fui sfiorato dallo stesso terrore che aveva spinto i contadini a fuggire dal luogo. 
Per qualche ignota ragione, paventavo l'idea di molestare l'antico acquitrinio e i suoi tenebrosi segreti, e mi figuravo raccapriccianti scenari nel buio delle insondate profondità della torba secolare. 
Non mi sembrava assennato portare alla luce quei misteri, e cominciai a ipotizzare un pretesto per lasciare il castello e il villaggio. 
Mi spinsi al punto di accennarne casualmente a Barry, ma non osai insistere alla risata fragorosa con la quale mi rispose. 
Il tramonto mi vide in silenzio; il sole si posò fulgido sulle colline lontane, e Kilderry divampò di rosso e d'oro in un fiammeggiare carico di presagi. 
Non saprò mai se gli eventi di quella notte furono reali o illusori. 
è certo però che essi trascendono tutto quanto ci è dato di sognare della natura e dell'universo, e non so immaginare una spiegazione logica che giustifichi la sparizione di tanti uomini tutti insieme. 
A sera mi coricai presto e, pervaso di arcana paura, rimasi a lungo sveglio nel silenzio della torre. 
Le tenebre erano insondabili perché, pur essendo il cielo terso, la luna era nella sua estrema fase calante e non si sarebbe levata che nelle primissime ore dell'alba. 
Disteso sul letto, meditavo su Denys Barry e su ciò che sarebbe accaduto nella palude allo spuntar del giorno: mi scoprii in balia di un impulso quasi irreversibile di precipitarmi fuori nella notte, di prendere l'auto di Barry e fuggire all'impazzata fino a Ballylough, lontano da quelle terre minacciate. 
Ma, prima che le mie paure potessero tramutarsi in azione, mi ero addormentato, e in sogno contemplavo la città nella valle, gelida e morta sotto il sudario di un'ombra spaventosa. 
Probabilmente furono le acute note del flauto a risvegliarmi, benché quel suono non fosse la prima cosa che notai quando aprii gli occhi. 
Ero disteso con le spalle rivolte alla finestra orientale prospiciente la palude, dove sarebbe sorta la luna calante, e mi aspettavo perciò di vederne la luce riflessa sulla parete posta dirimpetto alla finestra, verso la quale volgevo la faccia. 
La visione che mi apparve non fu però quella che mi ero atteso. 
La luce illuminava effettivamente i pannelli che rivestivano il muro davanti a me, ma non di quel chiarore che è proprio della luna. 
Terribile e penetrante era il fascio di rosso fulgore che fluiva dalla finestra gotica, illuminando tutta la stanza di un bagliore soprannaturale. 
Considerando la situazione, la mia condotta fu assai singolare: ma è soltanto nei romanzi che si fanno gesti drammatici, secondo copione. 
Anziché volgere lo sguardo verso la palude per scoprire l'origine di quella luminescenza, tenni gli occhi lontani dalla finestra assalito da un terrore panico, e mi infilai i vestiti in fretta e furia con confusi propositi di fuga. 
Ricordo di aver preso anche la rivoltella e il cappello ma, prima che la cosa fosse finita, li avevo perduti entrambi senza aver sparato neppure un colpo con la prima né aver indossato il secondo. 
Dopo un poco, il fascino della rossa irradiazione soverchiò il terrore, e allora andai lentamente verso la finestra orientale. 
Gettai uno sguardo al di fuori, mentre l'assurdo e incessante concerto di flauti riecheggiava sinistro nel castello e nell'intero villaggio. 
Al di sopra della palude, pioveva un diluvio di luce fiammeggiante, scarlatta e sinistra, che si riversava sulle strane vestigia cadenti del distante isolotto. 
Non so descrivere quale nuovo aspetto, diverso, avessero quei ruderi: certamente dovevo essere impazzito, perché ai miei occhi parevano ergersi maestosi e integri, splendidi e cinti di colonne; i marmi, rosseggianti al riflesso delle fiamme, sembravano penetrare il cielo come la sommità di un tempio sulla cresta di un monte. 
I flauti impazziti laceravano la notte accompagnati adesso da un rullo di tamburi; mentre, in preda al terrore panico, osservavo quello scenario, mi parve di vedere forme oscure e volteggianti stagliarsi grottescamente nella luce color sangue sullo sfondo della fulgida apparizione marmorea. 
L'effetto era titanico, impensabile, ed io sarei rimasto a contemplarlo all'infinito se alla mia sinistra non avessi udito più intenso il lamento dei flauti. 
Tremante di un terrore cieco frammisto ad estasi, attraversai la stanza circolare portandomi alla finestra di settentrione, dalla quale potevo guardare il villaggio e la pianura ai margini della palude. 
La vista che mi si offrì, mi fece dilatare ancor più gli occhi dal violento stupore, quasi non fossi appena reduce da uno spettacolo che valicava i confini della natura. 
Sulla spettrale pianura tinteggiata di rosso, una processione di esseri sfilava in una maniera che mai nessuno aveva visto al di fuori degli incubi. 
Scivolando, quasi fluttuando nell'aria, naiadi ammantate di bianco si dirigevano lente verso le acque stagnanti e il rudere insulare, schierate in fantastiche formazioni che rammentavano un'antica e solenne danza cerimoniale. 
Le braccia traslucide ondeggiavano guidate dalle detestabili note dei flauti invisibili, chiamando con cenni inequivocabili una schiera di barcollanti lavoratori che, come cuccioli, avanzavano sulla pianura non di propria volontà, ma con passi ciechi, irrazionali, stentati, di chi è guidato dal potere di un demone. 
Man mano che le naiadi si approssimavano alla palude, senza mai mutare direzione, una nuova fila di incantati usciva dalla porta del castello, posta sotto la mia finestra, attraversando con passo da ubriachi il cortile e un tratto del villaggio, per unirsi alla colonna degli operai sulla piana. 
Malgrado la distanza, vidi che si trattava dei domestici, tra i quali distinsi la figura brutta e sgraziata del cuoco, la cui estrema ridicolaggine si tingeva ora di inesprimibile tragicità. 
I flauti risuonavano orridamente, e di nuovo udii le percussioni dei tamburi provenienti dalla distante isoletta. 
Poi le naiadi silenti raggiunsero le acque e si fusero l'una dopo l'altra con l'antica palude, mentre la teoria dei seguaci, incapaci di controllare il loro incedere, affondava nelle acque stagnanti, scomparendo in mezzo ad un vortice di malsani gorgoglii che a stento intravidi nella luce scarlatta. 
E quando l'ultimo patetico ritardatario, il pingue cuoco, affondò pesantemente nel tetro stagno scomparendo alla vista, i flauti e i tamburi tacquero, e i rossi raggi accecanti effusi dai ruderi si spensero di botto lasciando il villaggio maledetto alla sua desolazione nei fiochi raggi di una luna appena sorta. 
Intanto, un caos indescrivibile mi sconvolgeva la mente: ignorando se fossi savio o folle, desto o addormentato, sapevo soltanto che un provvidenziale torpore era stato la mia salvezza. 
Credo di aver fatto in quel momento cose ridicole, rivolgendo, ad esempio, preghiere ad Artemide, Latona, Demetra, Persefone e addirittura Plutone. 
Tutto quanto rammentavo dei classici studiati in giovent-, affiorò alle mie labbra, perché l'orrore della circostanza aveva destato in me le più profonde superstizioni. 
Sentivo di esser stato testimone della morte di un intero villaggio, e sapevo di esser rimasto solo nel castello insieme a Denys Barry, la cui temerarietà era stata all'origine di quella funesta condanna. 
Al pensiero di lui, nuovi terrori mi travolsero e caddi sul pavimento, non privo di sensi, ma fisicamente impotente. 
Dalla finestra orientale, dove la luna era apparsa, venne una raffica di vento gelido, e cominciai a udire urla laceranti nel castello, lontano, sotto di me. 
In breve, queste divennero così alte e strazianti da risultare assolutamente indescrivibili. 
Il solo ripensarci mi fa venir meno. 
Tutto quel che so dire, è che venivano da qualcosa che avevo conosciuto come un mio amico. 
In quegli attimi di raccapriccio, l'alito di ghiaccio e le urla dovettero scuotermi dal torpore, giacché, di quel che seguì, mi resta solo l'impressione di una pazza corsa attraverso le buie stanze e i cupi corridoi, e poi fuori nel cortile e nella notte spaventosa. 
Mi trovarono all'alba mentre vagavo istupidito nei pressi di Ballylough, ma quel che mi aveva letteralmente sconvolto il cervello non erano stati gli orrori che avevo visto. 
Quando lentamente emersi dalle tenebre che mi offuscavano la ragione, descrissi con parole rotte due episodi assolutamente fantastici che mi erano capitati durante la fuga: episodi privi di ogni significato, ma che non cessano di perseguitarmi quando mi trovo da solo in certi luoghi paludosi o sotto i raggi della luna. 
Mentre fuggivo dal castello maledetto, correndo lungo la sponda della palude, udii un nuovo suono: per nulla straordinario, era tuttavia dissimile da ogni altro udito prima a Kilderry. 
Le acque stagnanti, fino a poco prima del tutto prive di vita animale, pullulavano adesso di orde di viscide rane enormi che gracidavano in toni striduli e incessanti con un fragore che suonava stranamente esagerato in rapporto alle loro proporzioni. 
Verdi e rigonfie, luccicavano sotto i raggi lunari, e pareva fissassero la sorgente di quel chiarore. 
Seguii allora lo sguardo di una di esse, grassa e orrenda, e vidi la seconda delle cose che mi fecero perdere i sensi. 
Dal bizzarro e antico rudere sull'isoletta lontana si effondeva direttamente verso la luna calante una fioca e tremolante radiosità che non si specchiava nelle acque palustri. 
E, su per quel pallido sentiero, la mia fantasia febbricitante scorse un'esile ombra che lenta si contorceva, una confusa sembianza che lottava convulsamente contro invisibili demoni che la trascinavano. 
Ormai preda della follia, mi parve di ravvisare in quell'ombra spaventosa una terribile rassomiglianza, una sconvolgente, crudele caricatura: l'effigie blasfema di colui che era stato Denys Barry. 
NOTE: 1) The Moon-Bog venne scritto da Lovecraft per onorare l'invito di una associazione di "autori" dilettanti che riunitisi nel giorno di san Patrizio, patrono d'Irlanda (17 marzo) aveva chiesto a ciascun membro di presentarsi recitando un racconto o una lirica di argomento irlandese. 
Ligio alla sua tematica, Lovecraft compose appositamente una storia in cui si mescolano antichi castelli, maledizioni ancestrali, creature d'incubo emerse dal passato. 
La riunione si teneva a Boston, per cui lo scrittore fu costretto a pernottare fuori di casa: prima di allora gli era successo, da adulto, soltanto un'altra volta, pochi giorni prima, sempre a Boston. 
Per Lovecraft si trattò delle prime importanti occasioni di uscire dal guscio che gli avevano creato intorno le infelici condizioni familiari. 
In una lettera alla madre descrive dettagliatamente la riunione e l'effetto (da lui giudicato non sfavorevole) della sua lettura sull'uditorio formato da colleghi aspiranti scrittori. 
è una lettera che risulta a chi conosce la situazione psicologica di Lovecraft all'epoca triste e patetica. 
Fra le righe, vi si legge l'orgoglio dell'autore per aver superato, di fronte a se stesso, la prova temibile del misurarsi con gli altri. 
La sua palese soddisfazione per la pur modesta impresa è estremamente indicativa del disagio psicologico da lui vissuto negli anni anteriori (N.d.C.). 
. 
2) Il Leabhar Gabh la, un testo gaelico del nono secolo in cui i fatti leggendari dell'antica storia d'Irlanda vengono connessi a vicende tratte dalla Bibbia o a episodi di storia mediterranea (N.d.C.). 
. 
10. 
L'estraneo (1) Quella notte il Barone sognò molte sciagure, E tutti i suoi ospiti guerrieri, in forma ed apparenza Di streghe, larve e grassi vermi delle sepolture, A lungo tormentarono i suoi sogni. 
KEATS Infelice chi dell'infanzia ha soltanto memorie di paura e tristezza. 
Sventurato chi, volgendosi indietro, non vede che ore solitarie trascorse in sale vaste e malinconiche, tappezzate di lugubri tendaggi e file esasperanti di libri antichi, o in desolate veglie in boschi crepuscolari fitti di immensi alberi grotteschi coperti da erbe, che agitano silenziosi in alto i rami contorti. 
Tal sorte gli dèi hanno riservato a me A me: l'attonito, il deluso; l'abbandonato, l'infranto. 
Eppure, stranamente pago, mi aggrappo in modo patetico anche a questi ricordi appassiti negli attimi in cui la mente minaccia di soverchiarli per richiamare l'altro ricordo. 
Non so dove sono nato: so soltanto che il castello era infinitamente antico e infinitamente orribile, pieno di ànditi oscuri e di alti soffitti ove l'occhio null'altro incontrava che ombre e ragnatele. 
Le pietre dei corridoi in sfacelo parevano sempre odiosamente viscide, e ovunque stagnava un lezzo esecrabile, come di cadaveri ammucchiati nell'avvicendarsi delle morte generazioni. 
Non vi era mai luce, sicché solevo talvolta accendere qualche candela e contemplare la fiamma per trovar conforto. 
Né mai risplendeva il sole al di fuori, ché gli alberi giganteschi crescevano più alti della torre più elevata che fosse accessibile. 
Una sola torre, nera, si innalzava al di sopra degli alberi, riuscendo a penetrare il cielo sconosciuto: ma era diroccata all'interno e non si poteva ascendere se non arrischiando una scalata pressoché impossibile lungo la parete nuda, pietra dopo pietra. 
In quel luogo devo aver vissuto per anni, ma non so misurarne il numero. 
Qualcuno di certo doveva provvedere a ciò che mi era necessario; tuttavia, non mi sovviene di altri esseri umani all'infuori di me, né di alcunché di vivo eccetto i topi silenziosi, i pipistrelli o i ragni. 
Credo che chi mi ha allevato dovesse essere paurosamente vecchio, giacché la mia prima idea di un essere vivente fu di qualcosa che mi rassomigliava in maniera caricaturale, ma che era deforme, avvizzito e cadente come il castello. 
Non trovavo nulla di grottesco nelle ossa e negli scheletri che affollavano una parte delle cripte di pietra dei profondi sotterranei. 
Nella mia fantasia, accomunavo quelle cose agli eventi quotidiani, e le ritenevo assai più naturali delle immagini variopinte di esseri umani che scorgevo in molti dei libri ammuffiti. 
Da quei libri ho appreso tutto ciò che conosco. 
Nessun maestro mi ha mai stimolato o guidato, né rammento di aver mai udito voce umana durante quei lunghi anni, foss'anche la mia stessa voce; di fatto, benché dalle mie letture avessi appreso dell'esistenza del linguaggio, non mi è mai venuto in mente di parlare a voce alta. 
Anche il mio aspetto era al di fuori delle mie congetture, dato che nel castello non vi erano specchi, ed io per istinto mi consideravo simile alle figure giovanili che vedevo disegnate o dipinte nei libri. 
E che fossi giovane lo deducevo dalla esiguità dei miei ricordi. 
Sovente uscivo a sdraiarmi oltre il putrido fossato, sotto i cupi alberi muti ove passavo ore ed ore a sognare di ciò che avevo letto nei libri; e con ardente desiderio mi figuravo tra folle di gente gaia nel mondo assolato che si apriva oltre la foresta infinita. 
Una volta tentai di fuggire da quella foresta ma, non appena mi fui allontanato dal castello, l'ombra si fece più spessa e l'aria più densa di insidie paurose; al punto da indurmi a tornare indietro, in corsa affannosa, per timore di smarrirmi in quel labirinto di notturni silenzi. 
Così, tra crepuscoli infiniti, sognavo ed aspettavo, senza neppure sapere che cosa aspettassi. 
Finché, in quella solitudine fatta di ombre, la mia brama di luce divenne così intensa da non darmi più pace, e sollevavo le mani supplicanti verso la nera torre in rovina che, sola, valicava la foresta innalzandosi nel cielo sconosciuto. 
Alla fine, mi risolsi a scalarla anche a costo di precipitare, perché sarebbe stato certo preferibile scorgere il cielo e poi perire, piuttosto che vivere senza aver mai conosciuto la luce del giorno. 
Nell'umida penombra, mi inerpicai su per la scala di pietra antica e consunta, quindi, giunto là dove si interrompeva, mi aggrappai pericolosamente ai piccoli appigli che conducevano in alto. 
Pauroso e terribile mi appariva quel cilindro di roccia, inanime e privo di scale; tetra, diroccata e desolata, la torre era resa ancor più sinistra dai pipistrelli spaventati che agitavano ali silenti. 
Ma ancor più paurosa e terribile era la lentezza con la quale procedevo; difatti, per quanto continuassi ad arrampiù carmi, il buio che mi sovrastava non accennava a dissiparsi, e fui assalito da una sensazione nuova: un gelo malefico, come di una muffa spettrale e immensamente antica. 
Rabbrividii domandandomi perché non raggiungessi mai la luce, e fui tentato di guardare in basso, ma non osai farlo. 
Immaginai che la notte mi avesse sorpreso d'improvviso, e invano tastai il muro con la mano libera alla ricerca di una finestra dalla quale sporgermi a guardar fuori per cercare di farmi un'idea dell'altezza raggiunta. 
All'improvviso, dopo un'interminabile cieca scalata su per il terribile precipizio concavo, sentii il mio capo urtare qualcosa di solido, e capii allora di essere infine giunto al tetto, o comunque ad una sorta di soffitto. 
Nelle tenebre, sollevai la mano libera e saggiai l'ostacolo, che si rivelò di pietra e inamovibile. 
Intrapresi dunque un mortale circuito all'interno della torre, aggrappandomi ad ogni appiglio che la viscida parete mi offrisse, finché arrivai ad un punto che cedette alla pressione della mia mano. 
Mi volsi nuovamente verso l'alto e presi a spingere la lastra o porta che fosse - con la testa, usando entrambe le mani per la terrificante ascesa. 
Non intravidi la più fioca luce sopra di me e, allorché portai le mani più in alto, compresi che per il momento la mia scalata era terminata. 
La lastra era difatti una botola che conduceva ad una superficie di pietra di circonferenza maggiore di quella della torre sottostante. 
Indubbiamente, si trattava del pavimento di un alto e spazioso osservatorio. 
Con grande cautela mi infilai attraverso la botola e cercai di impedire che la pesante lastra ricadesse a chiudere l'apertura, ma non vi rìuscii. 
E mentre, esausto, giacevo sul pavimento di pietra, udii l'eco spaventosa della sua caduta; mi augurai di riuscire a risollevarla se fosse stato necessario. 
Convinto di trovarmi ormai ad un'altezza prodigiosa, molto al di sopra dei detestati rami del bosco, mi tirai su e, annaspando tutt'intorno, cercai una finestra dalla quale, per la prima volta, avrei potuto vedere il cielo, la luna e le stelle di cui avevo letto. 
Dovetti disilludermi: le mie mani non trovarono che nicchie di marmo sulle quali erano disposte lunghe casse esagonali di dimensioni inquietanti. 
Ero sempre più dubbioso, e mi chiedevo quali antichi segreti fossero racchiusi in quell'elevata dimora da tempo immemorabile separata dal castello sottostante; ad un tratto, inaspettatamente, le mie mani si posarono su un arco che sormontava un portale di pietra istoriato con bizzarre cesellature. 
Lo tentai, e vidi che era chiuso; poi, con uno sforzo supremo, superai tutti gli ostacoli e riuscii ad aprirlo tirandolo verso di me. 
Subito fui pervaso dall'estasi più pura che abbia mai conosciuto, perché, rifulgente di un quieto bagliore, attraverso una grata di ferro arabescata e al termine di una breve scalinata che risaliva dal varco appena trovato, v'era raggiante la luna piena, che non avevo mai visto prima, se non nei sogni e in quelle visioni confuse che non osavo chiamare ricordi. 
Immaginando di aver raggiunto il pinnacolo più alto del castello, presi a salire di corsa i gradini che avevo scorto oltre il portale; ma una nuvola velò improvvisamente la luna e inciampai, per cui dovetti proseguire nel buio con maggior cautela. 
Le tenebre erano ancora fitte quando giunsi alla grata. 
Mi provai a spingerla con prudenza, trovandola non serrata. 
Decisi comunque di non forzarla, temendo di precipitare da quell'altezza vertiginosa alla quale ero asceso. 
Quand'ecco, che la luna riapparve. 
Il più demoniaco di tutti gli sconvolgimenti, è quello che unisce il profondamente inatteso con il grottescamente incredibile. 
Nulla di ciò che avevo sofferto fino a quel momento poteva paragonarsi al terrore che scaturiva dalla bizzarra prodigiosità della visione che ora si apriva dinanzi ai miei occhi, e all'assurdo che essa implicava. 
La scena in se stessa era semplice, e al tempo stesso sbalorditiva, perché si riduceva a questo: invece di una vertiginosa prospettiva di cime d'alberi viste da una elevatissima altura, al di là dell'inferriata si stendeva tutt'intorno, al mio stesso livello, nient'altro che il solido terreno, una compatta superficie di terra interrotta da lapidi marmoree e adorna di colonne anch'esse di marmo, sovrastate dall'ombra di un'antica chiesa di pietra la cui guglia diroccata riluceva spettralmente nel chiarore lunare. 
Semincosciente, aprii il cancello e, barcollando, m'incamminai lungo il bianco sentiero di ghiaia che si diramava in due diverse direzioni. 
La mia mente, pur stordita e confusa, conservava tuttavia il desiderio febbrile della luce, e neppure la scoperta incredibile che avevo fatto avrebbe potuto fermare i miei passi. 
Non sapevo, né mi premeva saperlo, se l'avventura che stavo vivendo fosse un sogno, magia, oppure frutto della follia. 
Non aveva importanza alcuna per me, che ero più che mai deciso a contemplare ad ogni costo lo splendore e la gioia. 
Non sapevo chi fossi, né che cosa fossi, e neppure a quale mondo appartenessi; tuttavia, mentre avanzavo solitario incespicando ad ogni passo, nacque in me la coscienza di una sorta di spaventosa memoria latente che rendeva il mio procedere non del tutto casuale. 
Passai sotto un arco che delimitava quella estensione di lapidi e colonne, e mi ritrovai così a vagare in aperta campagna. 
Talvolta seguivo la strada visibile, ma a tratti me ne allontanavo, seguendo una strana ispirazione, per percorrere prati nei quali ruderi scheletrici testimoniavano l'antica presenza di una strada dimenticata. 
Attraversai a nuoto il fiume che correva rapido e vi scorsi muscose rovine diroccate, vestigia di un ponte da lungo tempo caduto. 
Dovevano esser certamente trascorse più di due ore, quando giunsi a quella che sembrava fosse la mia meta: un antico castello ricoperto d'edera che sorgeva in un parco fitto di alberi. 
Mi appariva assurdamente familiare, eppure era dotato di sconcertanti stranezze. 
Osservai che il fossato era stato riempito e che alcune delle torri erano state demolite, mentre nuove ali erano state aggiunte all'edificio per disorientare l'osservatore. 
Ma ciò che contemplai con sommo interesse e diletto furono le finestre aperte, magnificamente ravvivate dalla luce, dalle quali si udiva provenire l'eco della baldoria più gaia. 
Mi accostai ad una di essa e guardai dentro: una compagnia di persone curiosamente abbigliate si divertivano e parlavano allegramente tra di loro. 
Per quel che ne sapevo, non avevo mai udito prima d'allora il linguaggio umano, sicché potevo soltanto intuire quel che dicevano. 
Alcuni di quei volti recavano espressioni che richiamavano alla mia memoria reminiscenze incredibilmente remote, laddove altre sembianze mi risultavano del tutto estranee. 
Scavalcai allora la bassa finestra e penetrai nella sala inondata dalla luce più splendente e, ciò facendo, passai dall'attimo di suprema e fulgida speranza allo spasimo più oscuro della disperazione e della rivelazione. 
L'incubo fu lesto a venire: allorché fui nella stanza, si verificò immediatamente una delle più terrificanti reazioni che mai avessi concepito. 
Avevo appena varcato il davanzale, che su tutta la comitiva si abbatté un improvviso e inatteso terrore di spaventosa intensità, tale da sfigurare ogni volto e indurre ogni gola ad emettere le urla più orribili. 
Tutti fuggirono all'impazzata, e in quell'ondata di panico e confusione, alcuni caddero in terra svenuti e furono travolti dai compagni che scappavano in preda al delirio. 
Molti si coprivano gli occhi con le mani precipitandosi in una fuga cieca e impetuosa, durante la quale rovesciavano mobili e andavano a cozzare contro i muri, prima di riuscire a guadagnare una delle numerose porte. 
Le grida erano raccapriccianti; ed io, rimasto solo e inebetito nella sala splendidamente illuminata, raggiunto dall'eco della urla che si allontanavano, tremavo al pensiero della minaccia invisibile che forse si celava in agguato presso di me. 
Ad una prima occhiata superficiale, la stanza mi parve deserta ma, allorché avanzai verso una delle alcove, mi sembrò di avvertirvi una presenza: un movimento furtivo oltre la porta incorniciata da un arco dorato che sembrava dare accesso ad un'altra stanza identica alla prima. 
Mentre mi approssimavo all'arco, cominciai a percepire quella presenza in maniera sempre più distinta; fu allora che, col primo e ultimo suono che la mia gola abbia mai emesso un ululato spaventoso che mi sconvolse nel profondo quasi quanto ciò che lo aveva provocato contemplai nella sua più piena e terrificante vivezza l'inconcepibile, indescrivibile e indicibile mostruosità che, al suo solo apparire, aveva trasformato una festosa compagnia in un branco di fuggiaschi deliranti. 
Quella cosa, non posso neppure tentare di descriverla. 
Era un miscuglio di tutto ciò che è immondo, innaturale, ripugnante, abnorme e detestabile. 
Era lo spettro demoniaco della putrefazione, della decrepitezza e della dissoluzione; la marcia, stillante effigie delle rivelazioni più empie, l'orrenda esibizione di ciò che la terra misericordiosa dovrebbe tenere per sempre celato. 
Dio sa che non apparteneva a questo mondo o meglio non vi apparteneva più - eppure, con immenso orrore, riconobbi nei lineamenti corrosi dai quali affioravano le ossa, la parodia aberrante e perversa della forma umana, e in quell'insieme putrido e disfatto, scorsi qualcosa di indicibile che mi agghiacciò ancor di più. 
Ero pressoché paralizzato, cionondimeno riuscii a trovare la forza per un pietoso tentativo di fuga; arretrai vacillando di un passo, ma non infransi l'incantesimo nel quale il mostro muto e innominabile mi teneva prigioniero. 
I miei occhi, stregati da quelle orbite vitree che li fissavano disgustosamente, rifiutavano di chiudersi ma, offuscatisi misericordiosamente dopo il primo sguardo, scorgevano ora quella cosa terribile in maniera indistinta. 
Mi provai a sollevare la mano onde celare quella visione, ma i miei nervi erano così storditi che il braccio non seppe obbedire appieno alla mia volontà. 
Il tentativo fu però sufficiente a farmi perdere l'equilibrio, sicché, ondeggiando, avanzai di alcuni passi per evitar di cadere. 
Allora fui improvvisamente e angosciosamente consapevole della vicinanza di quell'essere-carogna, del quale mi parve di udire il sordo e odioso respiro. 
Ormai prossimo alla follia, fui tuttavia capace di allungare una mano per respingere la fetida apparizione che mi incalzava così dappresso, quand'ecco che, in un istante di orrore cosmico e di evento infernale, le mie dita toccarono la putrida zampa del mostro tesa al di sotto dell'arco dorato. 
Non urlai, ma tutti i demoni malvagi che cavalcano i venti della notte urlarono per me, allorché, in quello stesso istante, fui travolto da un'improvvisa e compatta valanga di ricordi che mi annientarono l'anima. 
Seppi allora tutto ciò che era stato; il ricordo valicò gli alberi e il castello spaventoso e riconobbi l'edificio, pur trasformato, nel quale mi trovavo. 
Ma, più terribile di tutto ciò, riconobbi l'empia abominazione che mi ghignava davanti mentre ritraevo dalle sue le mie dita insozzate. 
Per fortuna nel cosmo, accanto all'amarezza, vi è anche il balsamo per alleviarla, e quel balsamo è il nepente (2). 
Nell'orrore supremo, l'oblio mi soccorse, e l'esplosione di quegli oscuri ricordi svanì in un caos di immagini degradanti. 
Come in un sogno, fuggii dal maledetto castello stregato e corsi via in silenzio nella luce della luna. 
Quando tornai al cimitero marmoreo antistante la chiesa e discesi i gradini, non mi riuscì di smuovere la botola di pietra, ma non ne fui rattristato, sì tanto avevo odiato gli alberi e l'antico castello. 
Adesso corro con demoni beffardi nel vento della notte, e di giorno mi trastullo tra le catacombe di Nephren-Ka, nella valle cupa e sconosciuta di Hadoth presso il Nilo. 
So che la luce non è per me, eccetto quella della luna sulle tombe rocciose di Neb, e neppure per me è la gaiezza, eccetto quella delle abominevoli feste di Nitokris ai piedi della Grande Piramide; eppure, nella mia nuova e sfrenata libertà, accetto quasi con gioia l'amarezza dell'alienazione. 
Perché, pur se l'oblio del nepente ha lenito la mia sofferenza, ugualmente so di essere un estraneo, uno straniero in questo secolo e tra coloro che sono ancora uomini. 
E lo so da quando ho proteso le dita verso quell'obbrobrio entro la grande cornice dorata: da quando ho proteso le dita e ho toccato la fredda e dura superficie di uno specchio. 
1) The Outsider è considerato uno degli esempi più palesi dell'influsso che lo stile e le tematiche di Edgar Allan Poe hanno esercitato su Lovecraft. 
Lo stesso autore di Providence era il primo a riconoscere il debito. 
"Poe mi ha probabilmente influenzato più di ogni altra persona", scrisse a J. 
Vernon Shea in una lettera del 19 giugno 1931. 
"Se mai mi è capitato di avvicinarmi al suo genere di brivido letterario, è stato soltanto perché lui stesso ha aperto la via, creando un metodo e un'atmosfera che altri minori di lui possono ancora seguire con relativa facilità. 
Non pretendo certo di essere un autore gotico di prima fila posizione che compete a Poe fra gli scomparsi, e ad Arthur Machen, Algernon Blackwood, Walter de la Mare, Lord Dunsany e Montague Rhodes James fra i viventi. 
Mi basta fare buona figura fra gli autori di secondo piano, quelli pubblicati dalle riviste popolari Quanto a The Outsider, so che a molti, compreso Farnsworth Wright, il racconto è piaciuto, ma non posso dire di condividere il giudizio. 
è troppo meccanico nei suoi effetti, e quasi comico nella gonfia pomposità del linguaggio Rappresenta al massimo grado la mia imitazione letterale, ancorché inconscia, di Poe. 
" Al di là del giudizio impietoso del suo stesso autore, la storia si segnala comunque per la sua sottintesa nota autobiografica. 
Nel protagonista, che cresce solo in una grande casa, nutrendo la sua cultura di vecchi libri, è facile riconoscere l'infanzia solitaria dello stesso Lovecraft. 
L'invocazione finale all'oblio di fronte agli orrori dell'esistenza da "estraneo" proiettato nel mondo comune si ripeterà continuamente nella sua opera, soprattutto quella poetica, nella quale si riflettono più chiaramente le angosce dell'anima (N. 
d. 
C). 
2) Citato da Omero (Odissea, 4, 220-221), è il farmaco che, secondo il senso del suo nome, "dà l'oblio dal dolore" (N.d.C.). 
. 
11. 
La Musica Di Erich Zann (1) Ho consultato con la massima attenzione le mappe della città, ma non ho mai più ritrovato la Rue d'Auseil. 
Non mi sono limitato a esaminare le carte moderne: so bene che i nomi cambiano; ho riesumato anche i documenti più antichi, ed ho esplorato di persona tutte le strade che, indipendentemente dal nome, potevano corrispondere alla Rue d'Auseil. 
Malgrado tutti i miei sforzi, mi son dovuto confrontare con la mortificante conclusione che ero incapace di trovare la casa, la strada e neppure il quartiere dove, negli ultimi mesi della mia squallida esistenza alla Facoltà di Metafisica, avevo udito la musica di Erich Zann. 
Non mi sorprende il mio vuoto di memoria: quando abitavo in Rue d'Auseil la mia salute fisica e mentale era assai manchevole; inoltre, rammento di non avervi mai condotto alcuno dei miei scarsi conoscenti. 
Tuttavia, il fatto che non riesca a ritrovare quel luogo resta al tempo stesso singolare e sconcertante. 
Specialmente se si considera che esso distava meno di mezz'ora di cammino dall'Università, ed era contraddistinto da peculiarità tali da impressionare inevitabilmente la memoria di chiunque vi fosse stato. 
Devo aggiungere, però, che non ho mai conosciuto alcuno che abbia mai visto la Rue d'Auseil. 
La strada si stendeva al di là di un fiume limaccioso fiancheggiato da magazzini di mattoni con piccole finestre cieche, attraversato da un massiccio ponte di pietra scura. 
Su quel fiume gravava sempre un'ombra, quasi che il fumo delle fabbriche vicine ne escludesse perennemente il sole. 
Le acque esalavano inoltre miasmi malsani che mai avevo sentito altrove, e che forse un giorno mi aiuteranno a ritrovare la zona, giacché quel tanfo lo riconoscerei all'istante. 
Oltre il ponte si diramavanovarie stradine acciottolate, con piccoli parapetti: da esse iniziava una salita, prima dolce ma poi incredibilmente ripida non appena si giungeva alla Rue d'Auseil. 
Non ho mai visto una strada così stretta e erta come quella. 
Sembrava quasi un dirupo, il cui accesso era chiuso a tutti i veicoli. 
In certi tratti si innalzavano rampe di scale fino a che, in rapida ascesa, il dirupo si arrestava di fronte ad un alto muro ricoperto d'edera. 
La pavimentazione non era uniforme: a tratti era di lastroni di pietra, a tratti di ciottoli, mentre in altri punti si camminava sulla nuda terra, macchiata da una stenta vegetazione grigio-verdastra. 
Le costruzioni erano alte, dai tetti aguzzi, decrepite e inclinate ad angoli assurdi, all'indietro, in avanti o di lato. 
In certi casi, due palazzine poste l'una di fronte all'altra, entrambe curve in avanti, si incontravano formando una sorta di arco al di sopra della strada, che oscurava la luce del sole. 
Altre costruzioni erano invece unite da ponti che si levavano a diverse altezze al di sopra del terreno. 
Gli abitanti di quella strada avevano subito suscitato in me un'impressione assai singolare. 
Sulle prime ritenni che ciò fosse dovuto alla loro estrema taciturnità e riservatezza; successivamente, mi resi conto che il mio sconcerto scaturiva dalla loro estrema, generale vecchiaia. 
Non so come mi fosse capitato di andare ad abitare in un posto simile. 
D'altra parte, quando vi giunsi, non ero in me. 
Fino ad allora avevo abitato in infiniti luoghi squallidi dai quali ero sempre stato espulso per penuria di danaro; finché, un giorno, mi ero imbattuto non so come in quella casa fatiscente in Rue d'Auseil, tenuta da un paralitico: Blandot. 
Era la terza costruzione dalla sommità della strada, e di gran lunga la più alta. 
La mia stanza era al quinto piano, dove era l'unica ad essere occupata, ché di fatto la casa era quasi vuota. 
La notte in cui vi giunsi, udii una strana musica provenire dalla mansarda sotto il tetto, e ne chiesi spiegazioni al vecchio Blandot. 
Mi disse che si trattava di un anziano suonatore di viola tedesco, un muto assai stravagante che si firmava col nome di Erich Zann e che lavorava nell'orchestrina di un teatro di quart'ordine. 
Aggiunse pure che il desiderio di strimpellare ogni notte dopo essere rientrato dal teatro aveva indotto Zann a scegliersi quella stanza nella soffitta, isolata in alto, la cui unica finestra costituiva il solo punto della strada dal quale si poteva guardare il panorama del declivio che discendeva oltre il muro coperto d'edera alla sommità della via. 
Da allora udii Zann suonare ogni notte, e sebbene in tal modo mi impedisse di dormire, ero affascinato dalla singolarità delle sue note. 
Pur avendo scarse cognizioni musicali, ero certo che nessuno dei suoi accordi avesse un qualche rapporto con armonie da me udite prima d'allora, e ne conclusi che Zann doveva essere un compositore di grande e originale genialità. 
Quanto più lo ascoltavo, tanto più ne ero affascinato, fino a decidere che dovevo assolutamente fare la sua conoscenza. 
Una notte, mentre rincasava dal locale, lo fermai sul pianerottolo e gli dissi che sarei stato assai lieto di essergli amico e di ascoltarlo suonare. 
Era piccolo di statura, magro, curvo, con gli abiti lisi e gli occhi azzurri: un personaggio grottesco, con la faccia da satiro e il capo quasi del tutto calvo. 
Alle mie parole apparve al tempo stesso irritato e spaventato; ma, dopo un po', le mie intenzioni amichevoli lo rabbonirono sicché, sia pur palesemente malvolentieri, mi fece cenno di seguirlo su per la cupa scala scricchiolante e malsicura che conduceva alla sua soffitta. 
Zann occupava una delle due stanze dell'erto e buio solaio, e precisamente quella ubicata ad Ovest, prospiciente l'alta muraglia che costituiva il limite superiore della strada. 
Spaziosa, la stanza sembrava tuttavia ancora più grande per effetto dello squallore e della miseria. 
La mobilia si riduceva ad una nuda branda di ferro, un sudicio lavabo, un tavolino, una grossa libreria, un leggio musicale e tre vetuste sedie. 
Il pavimento era disseminato di spartiti ammucchiati in disordine. 
Le pareti erano di assi grezze che probabilmente non avevano mai conosciuto l'intonaco, e l'abbondanza di polvere e ragnatele conferiva alla stanza l'aspetto di un luogo disabitato e abbandonato. 
Era chiaro che Erich Zann doveva cercare le sue soddisfazioni estetiche unicamente nei remoti universi dell'immaginazione. 
Fatto cenno di sedermi, il muto chiuse la porta, abbassò la grossa sbarra di legno che la serrava, e accese una candela la cui luce andò ad unirsi a quella del lucignolo che aveva portato con sé dal basso. 
Estrasse poi la viola da una custodia semidivorata dalle tarme e si sedette sulla meno scomoda delle sedie. 
Non guardò il leggio e, suonando a memoria da un repertorio dal quale non mi consentì di scegliere, mi incantò per più di un'ora con melodie che non avevo mai udite prima, melodie che lui stesso doveva aver composto. 
Descriverne l'esatta natura è impossibile per chi sia poco esperto di musica. 
Si trattava di una sorta di fughe, con passì ricorrenti della più accattivante armonia, che mi colpirono però per la totale assenza delle fantasie note che avevo udito dalla mia stanza in altre occasioni. 
Quei motivi bussavano alla mia memoria con martellante insistenza, e spesso mi ero trovato a canticchiarli o a fischiettarli tra me e me. 
Sicché, quando il musicista alla fine depose l'archetto, gli chiesi se volesse eseguirne qualcuno. 
A tale richiesta, la sua rugosa faccia da satiro perse l'annoiata placidità che aveva assunto durante l'esecuzione, per mostrare nuovamente quel miscuglio di collera e terrore che avevo notato in lui quando lo avevo abbordato per la prima volta. 
Per un istante optai per la via della persuasione, tollerando il suo diniego come un capriccio senile, e provai a risvegliare il suo estro fischiettandogli qualcuno dei motivi che avevo sentito la notte avanti. 
Smisi subito, perché non appena il musicista muto riconobbe l'aria che avevo accennato, il suo volto si contorse, deformandosi fino ad assumere un'espressione che valicava ogni possibilità di analisi. 
Subito la sua mano destra, lunga e ossuta, si allungò fino a tapparmi la bocca, troncando la mia rozza imitazione. 
E, nel medesimo istante, lanciò uno sguardo terrorizzato verso l'unica finestra della mansarda, schermata con una tenda, quasi temesse la presenza di un intruso: un atto che, con la sua assurdità, ribadiva la stramberia del vecchio, visto che la stanza sovrastava da un'altezza inaccessibile i tetti adiacenti, e di conseguenza la finestra, come mi aveva referito l'affittacamere, costituiva l'unico punto della ripida strada dal quale si potesse vedere oltre il muro d'edera che chiudeva la sommità della Rue d'Auseil. 
L'occhiata che il vecchio aveva lanciato alla finestra mì riportò alla mente l'osservazione di Blandot, e fui colto dal capriccioso desiderio di gettare uno sguardo all'esteso e vertiginoso panorama dei tetti rischiarati dalla luna e dalle luci cittadine oltre la cresta del colle: uno scenario che tra tutti gli abitanti della via soltanto lo strambo musicista poteva ammirare. 
Andai verso la finestra intenzionato a scostarne la grezza tendina, quando, in preda ad un rabbioso terrore ancor più evidente di prima, il mio muto coinquilino si avventò di nuovo su di me. 
Stavolta accennava col capo alla porta mentre tentava di trascinarmici con entrambe le mani. 
Offeso da quel comportamento ingiustificabile, gli ordinai di lasciarmi dicendogli che me ne sarei andato via all'istante. 
Il vecchio allentò la presa e, vedendomi irritato e stupito, sembrò placarsi. 
Serrò nuovamente la stretta, stavolta con intento amichevole, costringendomi a sedere; quindi, con aria meditabonda, si portò al tavolino ingombro, dove con una matita scrisse qualche rigo in un francese zoppicante da forestiero. 
Il biglietto che mi porse era un appello alla mia tolleranza e al mio perdono. 
Zann diceva di essere vecchio, solo, e tormentato da strani timori e disturbi nervosi che avevano a che fare con la sua musica e con altre cose. 
Aveva gradito che fossi rimasto lì ad ascoltarlo suonare, e desiderava che tornassi, senza dar peso alle sue stramberie. 
Ma non gli riusciva di eseguire per un altro quelle bizzarre melodie, e non tollerava di udirle da altri: né gli era possibile sopportare che qualcuno toccasse gli oggetti della sua stanza. 
Fino al nostro scambio di battute sul pianerottolo aveva ignorato che la sua musica giungesse alla mia stanza e perciò mi chiedeva di accordarmi con Blandot affinché mi assegnasse una camera ad un piano più basso, dove la notte non lo avrei udito suonare. 
Era disposto, aggiungeva, a rimborsarmi la differenza della pigione. 
Mentre stavo lì seduto a decifrare quel francese orrendo, cominciai a sentirmi più indulgente nei confronti del vecchio. 
Era, come me, vittima di sofferenze fisiche e mentali: e grazie ai miei studi metafisici avevo acquistato una certa tolleranza verso il prossimo. 
D'un tratto, un debole rumore proveniente dalla finestra interruppe il silenzio: era soltanto il vento notturno che aveva fatto sbattere le imposte, ma per qualche strano motivo, saltai su con la medesima violenza con la quale trasalì Erich Zann. 
Quando ebbi finito di leggere il biglietto strinsi la mano al mio ospite separandomi da lui in amicizia. 
All'indomani, Blandot mi diede una camera più costosa al terzo piano, posta tra l'appartamento di un vecchio usuraio e la stanza di un rispettabile tappezziere. 
Il quarto e quinto piano non erano occupati da nessuno. 
Non ci volle molto tempo perché mi accorgessi che il desiderio della mia compagnia da parte di Zann non era così grande quanto mi aveva manifestato nel convincermi a traslocare dal quinto piano. 
Non mi chiedeva mai di fargli visita e, quando andavo a trovarlo di mia iniziativa, mostrava un certo imbarazzo e suonava di malavoglia. 
Ciò accadeva sempre di notte, giacché di giorno dormiva e non riceveva nessuno. 
Ma, quantunque la mia simpatia per lui non aumentasse affatto, la stanza sull'attico e la musica misteriosa continuavano ad esercitare una strana attrazione su di me. 
M'era rimasto il desiderio di guardare fuori da quella finestra, di gettare lo sguardo oltre il muro, sull'invisibile pendio, sui tetti e le guglie scintillanti che dovevano allargarsi lungo il declivio. 
Una volta salii sulla soffitta in un ora in cui Zann era fuori a suonare, ma la porta della stanza era chiusa. 
Riuscii invece a sentire la musica notturna del vecchio muto: prima salendo in punta di piedi fino al quinto piano, poi trovando il coraggio necessario per inerpicarmi su per l'ultima rampa scricchiolante che conduceva alla mansarda di Zann. 
E lì, sull'angusto pianerottolo davanti alla porta sprangata e col buco della serratura tappato, più volte udii suoni che mi colmarono di un terrore indefinibile, un terrore di occulti prodigi e celati misteri. 
Non che quei suoni fossero spaventosi, tutt'altro; essi però contenevano delle vibrazioni che non facevano pensare a cose di questa terra. 
In certi passaggi, assumevano una qualita sinfonica che mi riusciva arduo concepire come il prodotto di un solo esecutore. 
Erich Zann era davvero un genio di potenza singolare. 
Col passare delle settimane, la sua musica si faceva sempre più insolita e fantastica, mentre, di pari passo, il vecchio artista diveniva sempre più scontroso e furtivo. 
A guardarlo, ormai faceva pena. 
Forse per questo, rifiutava di ricevermi per quanto insistessi, e mi evitava quando ci incontravamo per le scale. 
Poi, una notte, mentre ascoltavo fuori dalla porta, udii le acute vibrazioni della viola rigonfiarsi in una caotica babele sonora, un pandemonio che certo mi avrebbe fatto dubitare della mia già scossa salute mentale se da dietro alla porta sprangata non mi fosse giunta la prova che l'orrore era reale: un grido terribile e inarticolato, quale soltanto un muto può emettere nei momenti della paura più angosciosa e raccapricciante. 
Bussai ripetutamente alla porta, senza ottenere risposta. 
Restai quindi in attesa sul buio pianerottolo, tremando di freddo e di paura, finché capii che il povero musicista tentava di sollevarsi dal pavimento sostenendosi a una sedia. 
Ne conclusi che avesse ripreso i sensi dopo un mancamento e così bussai nuovamente alla porta pronunziando il mio nome per rassicurarlo. 
Sentii allora Zann incespicare fino alla finestra e chiuderne le imposte e i vetri, poi raggiungere a fatica la porta che brancolando disserrò per farmi entrare. 
Stavolta era realmente lieto della mia presenza, giacché il suo volto contratto s'illuminò di sollievo mentre si aggrappava alla mia giacca come un bimbo alle sottane della madre. 
Tremando pietosamente, il vecchio mi sospinse verso una sedia, abbandonandosi su un'altra presso la quale la viola e l'archetto erano gettati con incuria sul pavimento. 
Per un po' rimase seduto, limitandosi ad annuire curiosamente col capo, dando l'impressione di ascoltare qualcosa con attenzione e paura. 
Dopodiché, ad un certo punto, sembrò soddisfatto, e si portò ad una sedia presso il tavolino dove si sedette a scrivere poche righe. 
Mi porse il messaggio e tornò quindi al tavolino dove riprese a scrivere con grande rapidità e senza posa. 
Nel primo biglietto mi implorava di essere tanto misericordioso da aspettare lì dov'ero, ché avrei soddisfatto la mia curiosità, mentre lui preparava in lingua tedesca un resoconto completo dei prodigi e degli orrori che lo assalivano. 
Gli obbedii e attesi in silenzio mentre la matita del muto correva sulla carta. 
Era trascorsa forse un'ora e i fogli vergati dal vecchio seguitavano ad accumularsi, quando scorsi Zann sobbalzare come per effetto di un'orribile emozione. 
Senza ombra di dubbio stava guardando la finestra schermata dalla tenda, e prestava ascolto rabbrividendo. 
In quel momento parve anche a me di udire un suono, niente affatto orribile, ma piuttosto la melodia di una nota musicale squisitamente bassa e infinitamente distante, quasi che provenisse da un'altra casa, o da un edificio oltre l'alta muraglia d'edera al di là della quale non ero mai riuscito a gettare lo sguardo. 
Doveva esserci un altro suonatore, fuori nel buio. 
Su Zann, l'effetto fu terribile, giacché il vecchio lasciò cadere all'istante il lapis e si levò di scatto. 
Afferrò la viola e cominciò a lacerare la notte con la musica più assurda che avessi mai udito dal suo strumento, salvo forse quando avevo origliato alla porta. 
Descrivere la musica di Erich Zann in quella notte spaventosa risulterebbe vano. 
Era più orribile di qualunque altra composizione avessi ascoltato furtivamente, perché ora vedevo l'espressione sulla faccia dell'esecutore, e comprendevo che ad ispirarlo era il terrore puro. 
Zann cercava di far rumore per tener lontano qualcosa, o per soffocarla sovrastandola: che cosa, non so immaginare, ma doveva certo trattarsi di una cosa terrificante. 
Pur fantastica, delirante, isterica, l'esecuzione non mancava però di rivelare le profonde doti di suprema genialità ch'io sapevo appartenere a quello strambo vecchio. 
Riconobbi il motivo: era una sfrenata danza ungherese assai popolare nei teatri e, per un istante, riflettei sul fatto che quella era la prima volta che udivo Zann eseguire un pezzo appartenente ad un altro. 
Sempre più alto e selvaggio si levava l'acuto gemito della viola disperata. 
Il musicista grondava di un incredibile sudore mentre si contorceva come una bestia, lo sguardo fisso sulla finestra chiusa. 
In quella frenesia di note prendeva forma nella mia mente l'immagine confusa di satiri e baccanti in folle danza su caotici abissi di nubi, fumo e folgori. 
Poi, d'un tratto, mi parve di distinguere una nota più alta e più ferma, un suono che non era quello delle corde della viola; una nota beffarda, calma, decisa, pregna di significati, una nota che giungeva remota da Occidente. 
Le imposte presero a cigolare, scosse dall'ululante vento della notte che si era levato come in risposta alla musica folle che echeggiava nella stanza. 
La viola di Zann superò allora se stessa, modulando suoni che non avrei mai pensato potessero uscire dalle sue corde. 
Scosse con sempre maggiore violenza dal vento, le imposte divelsero i ganci, e cominciarono a battere contro la finestra. 
Le raffiche insistenti infransero infine i vetri, e il vento gelido irruppe nella stanza facendo crepitare le candele e frusciare i fogli sul tavolino dove Zann aveva cominciato a svelare i suoi tremendi segreti. 
Guardai il vecchio, e scorsi che nei suoi occhi non v'era più alcun barlume di coscienza. 
Azzurri e vitrei, sporgevano ciechi fuori dalle orbite, mentre la musica delirante era ormai un'orgia folle di vibrazioni irriconoscibili, e tale che nessuna penna potrebbe neppure sfiorarne l'idea. 
Una raffica improvvisa, più violenta delle altre, si impadronì del manoscritto portandolo verso la finestra. 
Disperatamente seguii i fogli nel loro volo ma, prima che potessi raggiungere i vetri infranti, il manoscritto era già scomparso nella notte. 
Rammentai allora il mio vecchio desiderio di affacciarmi da quella finestra, l'unica in Rue d'Auscil dalla quale si godesse la vista del pendio che declinava oltre la muraglia, al di sotto della quale si stendeva la città. 
Era buio pesto, ma le luci di una metropoli son sempre accese, e mi attendevo di scorgerle tra la pioggia e il vento. 
Invece, allorché mi sporsi dalla più alta delle finestre dell'abbaino, mentre le candele crepitavano e la viola vibrava in folle gara con l'ululato del vento notturno, non vidi alcuna città stendersi in basso. 
Non c'erano luci amiche né vie familiari: soltanto la nera oscurità di uno spazio infinito, uno spazio inconcepibile palpitante di musica e di movimento, scevro di qualsiasi rassomiglianza con alcunché di terreno. 
E, mentre osservavo sopraffatto dal terrore, la furia del vento spense le candele che ardevano nell'erta soffitta, scaraventandomi in una feroce e impenetrabile oscurità nella quale imperversavano il caos e il pandemonio, mentre alle mie spalle la viola sprigionava la sua demoniaca follia in un tenebroso latrato notturno. 
Arretrai allora barcollando nel buio e, impossibilitato a far luce, urtai contro il tavolo, rovesciai una sedia, ed infine riuscii a raggiungere il punto dal quale la musica sconvolgente lacerava il buio. 
Qualunque fosse la forza che mi si opponeva, potevo almeno tentare di salvare me ed Erich Zann. 
Ad un certo punto, qualcosa di freddo parve sfiorarmi e, a quella sensazione, urlai, sebbene il mio grido svanisse nello strepito della terrificante viola. 
Poi, tutto d'un tratto, sentii su di me il tocco dell'archetto impazzito, e compresi di trovarmi vicino al musicista. 
Saggiando al buio, toccai lo schienale della sedia di Zann e afferrai la spalla del vecchio, che scossi con l'intento di riportarlo in sé. 
Non vi fu alcuna reazione: la viola seguitò a lanciare i suoi acuti senza interrompersi. 
La mia mano risalì allora sino alla sua testa arrestandone il meccanico tentennare, e, accostandogli la bocca all'orecchio, gli gridai che entrambi dovevamo fuggire da quelle ignote cose della notte. 
Ma non mi rispose, né attenuò il ritmo frenetico della sua musica indescrivibile, mentre paurose correnti d'aria parevano danzare nella babelica oscurità della soffitta. 
Gli sfiorai l'orecchio, e un brivido mi percorse il corpo sebbene non ne comprendessi il motivo. 
Poi con la mano seguii gli immobili contorni del suo volto: un volto freddo, rigido, privo di respiro, i cui occhi vitrei sporgevano inutilmente nel vuoto. 
Allora compresi e, per miracolo, trovai la porta e sollevai la grossa spranga di legno. 
Fuggii all'impazzata da quella cosa morta dagli occhi spenti spalancati nel buio, lontano dall'ululato spaventoso di quella viola maledetta la cui furia si accresceva mentre fuggivo. 
Corsi, volai lungo i gradini interminabili della buia casa; fuori di me, mi lanciai nelle anguste e ripide stradine fra le rampe e le case in rovina, mi gettai giper le scale e sui ciottoli delle vie sottostanti, verso il putrido fiume affossato; corsi ansimando sul ponte oscuro fino alle vie più ampie e ai tranquilli viali che tutti conosciamo Di tutto ciò conservo sempre una terrificante memoria. 
Rammento che non c'era vento, una luna splendente rischiarava il cielo, e tutte le luci cittadine risplendevano in sguardi ammiccanti. 
Malgrado le ricerche e le indagini più scrupolose non sono mai più riuscito a trovare la Rue d'Auseil. 
Ma la cosa non mi angustia poi tanto, e neppure rimpiango troppo la perdita in abissi inimmaginabili dei fogli fittamente scritti che, soli, avrebbero potuto spiegare la musica di Erich Zann. 
NOTE: 1) "The Music of Erich Zunn è il più recente dei miei lavori. 
è basato su un'atmosfera di orrore l'orrore del grottesco e del visionario ma non ha, credo, la "presa" di un'altra mia storia precedente, The Statement of Randolph Carrer. 
Malgrado l'apparenza onirica, non è tratta, nel complesso, da un unico sogno (come invece Randolph Carrer); tuttavia ho sognato spesso di strade tortuose come la Rue d'Auscil. 
" (Da una lettera a Frank Belknap Long dell'8 febbraio 1922. 
) Quando il saggista francese Jacques Bergier gli chiese se avesse mai visitato Parigi, per averne descritto così bene l'atmosfera di certi quartieri, Lovecraft gli rispose: "Certo che l'ho visitata, Con Poe, in sogno" (N.d.C.). 
. 
12. 
Herbert West, Rianimatore (1) 1. 
Dalle tenebre Di Herbert West, che in altri tempi fu mio amico e compagno di studi all'università, posso parlare soltanto con immenso terrore. 
Un terrore che non nasce soltanto dalle sinistre circostanze della sua recente scomparsa, ma deriva dalla natura stessa dell'attività cui egli ha dedicato tutta la vita. 
Si manifestò, intollerabile, quel terrore, per la prima volta più di diciassette anni orsono, allorché entrambi frequentavamo il terzo anno di Medicina presso la Miskatonic University di Arkham. 
Quando lavoravamo insieme, ero letteralmente affascinato dalla natura morbosa dei suoi esperimenti, e gli fui più vicino di ogni altro. 
Ma ora che è scomparso, e che l'incantesimo si è spezzato, la paura è di gran lunga maggiore: i ricordi incerti e le ipotesi dubbie sono sempre più spaventosi della realtà. 
Il primo episodio orribile che segnò la nostra amicizia, mi causò l'emozione più violenta della mia vita, ed è con grande riluttanza che mi appresto a riferirlo. 
Come ho detto, la nostra amicizia risaliva al tempo in cui frequentavamo la facoltà di Medicina, dove West si era già guadagnato una certa fama grazie alle sue teorie eterodosse sulla morte e sulla possibilità di vincerla artificialmente. 
Le sue idee, derise da professori e studenti, si imperniavano sulla natura essenzialmente meccanica della vita, e prevedevano la possibilità di riattivare le funzioni organiche dell'uomo attraverso un'azione chimica, da attuare mediante l'iniezione di una sostanza specifica dopo l'arresto dei processi naturali. 
Nel corso dei suoi esperimenti con svariati preparati rianimanti, aveva ucciso e sottoposto al suo trattamento un numero sterminato di conigli, cavie, gatti, cani e scimmie, fino a diventare il più accanito vivisettore di tutta l'università. 
In diverse occasioni era riuscito ad ottenere segni di vita in animali apparentemente morti. 
In certi casi, si era trattato di manifestazioni particolarmente evidenti. 
Ma ben presto comprese che per perfezionare il suo metodo sull'uomo, se mai ciò fosse stato possibile, avrebbe avuto bisogno di una vita di ricerche. 
Si persuase inoltre del fatto che, siccome i suoi preparati non agivano mai con i medesimi risultati su specie organiche di diversa natura, avrebbe dovuto di necessità impiegare esemplari umani per ottenere nuovi e più evidenti progressi sull'uomo stesso. 
Fu proprio per questo che West entrò per la prima volta in conflitto con le autorità dell'Ateneo, contrarie al suo operato. 
La diffida dal compiere ulteriori esperimenti venne firmata dal preside della facoltà in persona, quel dottor Allan Halsey la cui opera a favore degli ammalati durante l'epidemia è ancora ricordata da ogni vecchio residente di Arkham. 
Personalmente, mi ero sempre mostrato tollerante nei confronti delle sue ricerche, e spesso West discuteva con me di teorie le cui diramazioni e implicazioni erano pressoché infinite. 
Concordando con Haeckel che ogni forma di vita non è altro che un processo chimico e fisico, e che la cosiddetta "anima" è soltanto un mito, Herbert West era convinto che la rianimazione artificiale dei morti dipendeva esclusivamente dalle condizioni dei tessuti. 
A suo parere, un cadavere dotato di tutti gli organi intatti, non ancora compromesso da un vero e proprio processo di decomposizione, grazie ad opportuni procedimenti poteva essere riportato a quella peculiare condizione nota come vita. 
West si rendeva ben conto del fatto che il deterioramento, per quanto minimo, che un brevissimo periodo di morte poteva cagionare alle delicate cellule cerebrali avrebbe potuto danneggiare la vita psichica o mentale del soggetto. 
Inizialmente, aveva sperato di trovare un reagente chimico capace di ripristinare la vitalità prima del sopraggiungere della morte vera e propria; soltanto in seguito ai ripetuti fallimenti dei test compiuti su diversi animali, aveva capito che forza vitale e stimolazione artificiale erano incompatibili. 
Cominciò allora a cercare la massima freschezza nelle sue cavie, iniettando nel loro sangue i suoi composti immediatamente dopo l'estinzione della vita. 
Fu proprio questa circostanza a rendere scettici i professori, convinti che in nessuno dei casi si potesse parlare di un reale avvento della morte. 
Nessuno di essi considerò i tentativi di West con il sia pur minimo interesse o riflessione. 
Non era trascorso molto tempo da quando la Facoltà aveva proibito a West di condurre i suoi esperimenti, che questi mi confidò la sua decisione di procurarsi comunque cadaveri freschi, per proseguire in segreto le sue ricerche. 
Sentirlo discutere sui modi e i mezzi per far ciò, mi risultava piuttosto macabro, giacché all'università non ci eravamo mai procurati per conto nostro esemplari anatomici. 
Quando l'obitorio era sfornito, erano due negri del luogo ad occuparsene, senza che nessuno facesse loro troppe domande. 
A quell'epoca West era un giovane sottile, piccolo di statura, con gli occhiali, i lineamenti delicati, capelli biondi, occhi di un azzurro pallido, e la voce educata; era quindi strano sentirlo ragionare sui vantaggi del cimitero di Christchurch, o di quello comunale. 
Alla fine, decidemmo per il luogo di sepoltura del comune, piuttosto che per quello di Christchurch, alla luce del fatto che in quest'ultimo quasi tutti i corpi venivano imbalsamati, cosa che naturalmente li rendeva inadatti per i suoi studi. 
Io gli facevo allora da assistente attivo e inseparabile, aiutandolo a prendere le decisioni, sia su come procurarsi il materiale umano, sia riguardo alla scelta di un luogo adatto allo svolgimento della nostra orribile attività. 
E fui proprio io a suggerire la fattoria abbandonata dei Chapman, alle spalle della Meadow Hill. 
Sicché, al pianterreno di quella casa colonica, allestimmo una sala operatoria e un laboratorio, ciascuno fornito di spessi tendaggi per celare le nostre attività notturne. 
Il posto era lontano da qualsiasi strada e ben isolato dalle abitazioni della zona, ma ritenemmo opportuno prendere ugualmente delle precauzioni. 
Poteva difatti capitare che qualche vagabondo notturno mettesse in giro voci relative a strane luci, mandando così a monte la nostra impresa. 
Decidemmo anche che, qualora fossimo stati scoperti, avremmo detto che il nostro era solo un laboratorio chimico. 
Pian piano attrezzammo quel sinistro antro scientifico con materiale acquistato a Boston o preso segretamente "in prestito" dall'università materiale che in questo secondo caso rendevamo irriconoscibile all'occhio non esperto e ci munimmo di pale e picconi in vista delle numerose sepolture che avremmo dovuto effettuare nella cantina. 
All'università avevamo a disposizione un forno crematorio, ma una simile apparecchiatura era troppo costosa per un laboratorio clandestino come il nostro. 
I cadaveri erano sempre un fastidioso ingombro: persino quando si trattava dei piccoli porcellini d'india che West utilizzava per gli esperimenti segreti compiuti nella sua stessa camera, presso la pensione. 
Seguivamo gli annunzi funebri locali come sciacalli, sempre in cerca di esemplari in possesso di requisiti particolari. 
Volevamo infatti cadaveri interrati subito dopo la morte, e che non avessero subito trattamenti di conservazione artificiale, preferibilmente senza mutilazioni e con tutti gli organi intatti. 
L'ideale per noi erano le vittime di incidenti, ma quantunque ci rivolgessimo ai responsabili dell'obitorio e dell'ospedale usando il nome dell'università, e con una frequenza tale da non destare sospetti, per molte settimane non capitò nulla che facesse al caso nostro. 
Scoprimmo tuttavia che l'università aveva sempre la precedenza nella scelta dei cadaveri, il che ci indusse a rimanere ad Arkham durante l'estate: quando, cioè, si teneva soltanto un limitato numero di corsi. 
Ma la fortuna ci favorì prima. 
Un giorno venimmo a sapere di un esemplare dotato di tutti i requisiti, appena sepolto nel cimitero comunale; si trattava di un giovane e robusto bracciante, annegato soltanto il mattino prima nel Sumner's Pond, e subito sepolto a spese della città senza essere imbalsamato. 
Quel pomeriggio stesso individuammo la tomba, decidendo di metterci al lavoro subito dopo la mezzanotte. 
Nell'oscurità, ci accingemmo al nostro macabro compito, che tale ci appariva anche se allora non era ancora presente in noi il particolare orrore per i cimiteri che ci venne dalle esperienze successive. 
Ci munimmo di pale e di lanterne cieche ad olio, preferendo queste alle torce elettriche, che erano già disponibili allora, pur senza essere efficienti come quelle odierne col filamento di tungsteno. 
L'opera di dissotterramento fu lenta e sordida. 
Forse, se anziché essere scienziati fossimo stati degli artisti, vi avremmo trovato un sia pur macabro fascino. 
Ma, nel nostro caso, fummo assai lieti quando le vanghe colpirono il legno. 
Messa a nudo la cassa di pino, West scese nella fossa e ne rimosse il coperchio, poi trasse fuori il contenuto sollevandolo verso di me. 
Io mi chinai per riceverlo e lo tirai su; infine, ci demmo da fare per riportare la tomba al suo precedente aspetto. 
Avevamo entrambi i nervi tesi. 
A renderci inquieti era soprattutto la rigida salma inespressiva che rappresentava il nostro primo trofeo; ad ogni modo, fummo molto accorti nel cancellare ogni traccia della nostra visita. 
Spianammo a dovere il terreno, e chiudemmo il cadavere in un sacco di canapa, incamminandoci in direzione del vecchio casolare dei Chapman, al di là della Meadow Hill. 
Posto sul nostro improvvisato tavolo anatomico, illuminato dalla potente lampada ad acetilene, il cadavere non aveva più un aspetto tanto spettrale. 
Doveva essere stato un giovanotto rude e vigoroso, un tipico plebeo di ottima salute, di corporatura robusta, con occhi grigi e capelli castani: un sano animale, privo di sottigliezze psicologiche, con processi vitali semplici e salutari. 
Disteso dinanzi a noi con gli occhi chiusi, più che morto pareva addormentato; ma, in quanto a questo, l'accertamento compiuto dal mio amico non lasciò adito ad alcun dubbio. 
Avevamo ottenuto ciò che West aveva sempre desiderato: un cadavere dai requisiti ottimali, pronto per sperimentare la soluzione predisposta secondo i calcoli più minuziosi e le teorie più accurate, e specificamente destinata agli esseri umani. 
Ciò non fece che accrescere la nostra tensione; sapevamo bene quanto fossero esigue le probabilità di un successo completo e, al tempo stesso, non riuscivamo a fugare alcuni orribili timori relativi alla possibilità di ottenere i grotteschi risultati di una animazione parziale. 
In maniera particolare, ci preoccupavano lo stato della mente e gli impulsi di quella creatura, ben sapendo che, nel lasso di tempo seguito alla morte, le più delicate cellule cerebrali potevano aver subito un pericoloso deterioramento. 
Inoltre, personalmente, non mi ero ancora liberato di alcune vecchie concezioni relative all'anima, e provavo una sorta di timore reverenziale nei confronti dei segreti che un essere di ritorno dal regno della morte avrebbe potuto rivelare. 
Mi domandavo quali visioni quel placido giovane potesse aver contemplato in sfere inaccessibili, e che cosa avrebbe potuto riferirci se fosse tornato pienamente in vita. 
Il materialismo che condividevo col mio amico predominava, certo, sulla mia curiosità: tuttavia West era più calmo di me mentre iniettava una grande quantità del suo fluido in una vena del braccio del cadavere, e subito dopo fasciava strettamente l'incisione che aveva praticato. 
Segui una macabra attesa, durante la quale il mio compagno non cedette mai all'impazienza. 
Di tanto in tanto applicava lo stetoscopio al cadavere e reagiva filosoficamente ai risultati negativi. 
Passarono circa tre quarti d'ora senza che si manifestasse il minimo segno di vita, e solo allora West riconobbe con evidente delusione che il suo preparato si era dimostrato inefficace; tuttavia, deciso comunque a sfruttare al massimo quella rara opportunità, volle compiere un altro tentativo mutando la formula, prima di disfarsi della nostra spaventosa preda. 
Nel pomeriggio avevamo scavato una fossa in cantina con l'intenzione di riempirla nuovamente prima dell'alba perché, sebbene avessimo ben chiuso la casa munendo la porta di un grosso catenaccio, volevamo evitare il rischio anche più remoto di una macabra scoperta. 
Inoltre, anche conservando il cadavere, questo non sarebbe più stato sufficientemente fresco la notte successiva. 
Trasferimmo così la nostra unica lampada ad acetilene nel laboratorio adiacente, lasciando al buio l'ospite silenzioso disteso sul tavolo, e dedicammo tutte le nostre energie a preparare una nuova soluzione. 
Le operazioni di dosaggio furono compiute sotto il controllo vigile di West, meticoloso fino al fanatismo. 
L'evento terribile sopraggiunse improvviso e del tutto inatteso. 
Stavo versando qualcosa da una provetta a un'altra, mentre West si occupava del bruciatore ad alcool che, in mancanza del gas, ci serviva da becco Bunsen, quando, ad un tratto, dalla stanza buia dove avevamo lasciato il cadavere esplose la più terrificante e diabolica successione di grida che avessimo mai udito. 
Se lo stesso inferno si fosse spalancato liberando la tormentosa agonia dei dannati, il pandemonio non sarebbe stato più orrendo. 
In un'unica, inconcepibile cacofonia, erano concentrati tutto il terrore supremo e la disperazione più mostruosa dell'essere rianimato. 
Non erano urla umane non è proprio dell'uomo emettere suoni di quel genere - e tale considerazione indusse sia me che West a lanciarci verso la finestra come bestie terrorizzate, senza pensare più all'esperimento. 
Rovesciammo lampada, provette e alambicchi, e fuggimmo nell'abisso stellato della notte agreste. 
Anche noi urlammo a squarciagola mentre fuggivamo come pazzi verso la città, e solo quando ne raggiungemmo la periferia riuscimmo ad assumere una parvenza di contegno, sufficiente appena a farci apparire come due ubriachi che barcollando rincasavano dopo una notte di bagordi. 
Non osando separarci raggiungemmo insieme la pensione presso la quale abitava West e, chiusi nella sua camera, restammo desti con la luce accesa bisbigliando fino all'alba. 
Facendo appello alla razionalità e progettando di indagare su quanto era avvenuto, riuscimmo infine a ritrovare la calma e ci addormentammo, incuranti delle lezioni cui saremmo mancati. 
Dormimmo tutto il giorno, ma a sera leggemmo sul giornale due trafiletti, in apparenza senza nesso fra loro, che ci resero il sonno nuovamente impossibile. 
Il primo annunziava che la vecchia proprietà Chapman era andata a fuoco, trasformandosi in un informe cumolo di ceneri. 
Noi sapevamo che ad appiccare l'incendio era stata la lampada che avevamo rovesciato durante la fuga. 
L'altra notizia riferiva invece un tentativo di profanazione compiuto ai danni di una tomba recente nel camposanto dei poveri, dove il terreno che ricopriva la fossa era stato smosso in superficie da qualcuno che aveva scavato, come appariva evidente, con le mani nude. 
Fatto, questo, inspiegabile, visto che eravamo certi di aver assestato per bene la fossa livellando il terreno con la pala. 
Dopo quella notte, per diciassette anni, West si girava di continuo a guardare dietro di sé, ossessionato da un immaginario rumore di passi alle sue spalle. 
E ora è scomparso. 
2. 
Il demone della peste Non dimenticherò mai la terribile estate di diciassette anni fa quando, simile a un demone infetto giunto dalle sale di Eblis, (2) il tifo si allargò maligno sulla città di Arkham. 
I più rammentano quell'anno proprio per quel flagello satanico, quando un terrore indicibile aleggiava assieme ai pipistrelli intorno alle cataste di bare nei sepolcri del cimitero di Christchurch. 
Eppure, a me quel tempo reca il ricordo di un orrore ancor più grande, un orrore che a me solo è noto, ora che Herbert West è scomparso. 
Io e West seguivamo i corsi estivi di specializzazione presso la facoltà di Medicina della Miskatonic University, dove il mio amico si era guadagnato una certa notorietà a causa dei suoi esperimenti volti a riportare in vita gli organismi morti. 
Dopo la strage "scientifica" di un numero sterminato di animali, quella macabra attività era ufficialmente cessata per ordine del nostro scettico preside, il dottor Allan Halsey. 
Tuttavia West aveva continuato a condurre in segreto i suoi esperimenti nella camera che teneva in affitto in una squallida pensione. 
Poi, una volta, in una notte terribile e incancellabile, aveva sperimentato le sue teorie sul cadavere di un uomo, prelevato da una fossa nel cimitero dei poveri e trasportato in un casolare abbandonato dietro la Meadow Hill. 
In quella allucinante occasione mi trovavo con lui, e lo vidi iniettare nelle vene immobili l'elisir che secondo le sue ricerche avrebbe dovuto riattivare i processi chimico-fisici della vita. 
L'esperimento si concluse in modo orribile: fummo travolti da un terrore delirante che solo in seguito, gradualmente, finimmo con l'attribuire ai nostri nervi sfibrati. 
Da quella notte, West non riuscì mai più a scuotersi di dosso l'esasperante sensazione di essere perseguitato e braccato. 
Il cadavere di cui ci eravamo serviti non era sufficientemente fresco, mentre è ovvio che, per riattivare le normali funzioni mentali, questa è una condizione imprescindibile. 
Quando fuggimmo via dal laboratorio, il vecchio casolare fu divorato dalle fiamme, impedendoci di seppellire la nostra cavia: ma per noi sarebbe stato certo molto più rassicurante saperla sotto terra. 
Dopo quella sconvolgente esperienza, West aveva interrotto per qualche tempo le sue ricerche. 
Ma, nato per essere uno scienziato, l'ansia della ricerca ricrebbe in lui lentamente, e di nuovo si mise in urto con i docenti della facoltà, con le sue richieste insistenti di usare la sala di dissezione e di disporre di cadaveri più che freschi per proseguire un lavoro che giudicava di somma importanza. 
Le sue suppliche risultarono però vane, poiché Halsey si oppose in maniera inflessibile, appoggiato dagli altri professori. 
Nella rivoluzionaria teoria della rianimazione sostenuta da West, essi non vedevano altro che gli immaturi vaneggiamenti di un giovane entusiasta, il cui fisico esile, i biondi capelli, gli occhi azzurri dietro gli occhiali, e la voce carezzevole, non lasciavano minimamente sospettare il potere straordinario, quasi diabolico, del gelido cervello. 
Mi pare quasi di vederlo come appariva allora, e rabbrividisco. 
Il suo volto con gli anni si era fatto più severo, ma non più vecchio. 
Ed ora nel manicomio di Sefton è successo quel deprecabile incidente, e West è sparito. 
Verso la fine dell'ultima sessione accademica prima della nostra laurea, West ebbe un violento scontro con Halsey: un alterco che, in quanto a correttezza, finì col dare assai meno credito al giovane studente che all'anziano preside. 
West si sentiva ostacolato in modo ingiusto e irrazionale in un'opera di portata suprema, un'opera che, naturalmente, avrebbe potuto proseguire da solo negli anni a venire, ma che desiderava cominciare quando ancora poteva disporre delle eccezionali attrezzature della Miskatonic University. 
Per un giovane dal temperamento razionale come il suo, il fatto che vecchi professori tradizionalisti ignorassero gli eccezionali risultati da lui ottenuti sugli animali e persistessero nel negare la possibilità della rianimazione, era qualcosa di repellente e pressoché incomprensibile. 
Se fosse stato più maturo, avrebbe capito meglio la mentalità sclerotizzata degli accademici; si sarebbe reso conto che i professori universitari sono il prodotto di generazioni di meschino puritanesimo, che sono benevoli, coscienziosi, e talvolta cortesi e amabili, ma sempre di mentalità ristretta, intollerante, succube dell'autorità riconosciuta e priva di fantasia. 
Con l'età si diviene più caritatevoli verso questi personaggi incompiuti ma di spirito elevato, il cui vizio peggiore è in effetti la pavidità, destinati infine a subire l'onta del ludibrio per le loro colpe intellettuali, ignominie come la difesa di concezioni tolemaiche, il calvinismo, l'antidarwinismo, l'antinietzscheanesimo ed ogni sorta di atteggiamento settario o ristretto. 
West, giovane a dispetto dei suoi sbalorditivi successi scientifici, aveva scarsissima pazienza verso il buon dottor Halsey e i suoi eruditi colleghi, e covava un crescente rancore, associato al desiderio di mostrare l'attendibilità delle sue teorie a quegli ottusi accademici, in maniera drammatica e incomprensibile. 
Come accade alla maggioranza dei giovani, indulgeva in elaborate fantasie di vendetta, trionfo, e magnanimo perdono finale. 
Poi venne il flagello, inesorabile e letale, esalato dalle mostruose caverne del Tartaro. 
Io e West ci eravamo laureati da poco, ma eravamo rimasti presso la facoltà per proseguire gli studi frequentando i corsi estivi. 
Sicché ci trovavamo ad Arkham quando l'epidemia si abbatté con furia infernale sulla città. 
Anche se non eravamo ancora iscritti all'Albo professionale, avevamo la laurea e così fummo arruolati nell'opera di soccorso alle vittime della malattia che crescevano progressivamente. 
La situazione era sfuggita al controllo, e i decessi erano troppo numerosi perché i necrofori riuscissero a seguirne il ritmo. 
Un'infinita teoria di morti cominciò ad essere sepolta senza imbalsamazione, e persino la sala mortuaria del cimitero di Christchurch si affollò di bare contenenti corpi che si putrefacevano. 
La circostanza non mancò di impressionare West, che spesso rifletté sull'ironia della situazione: tanti cadaveri freschi, eppure nessuno disponibile per le sue tormentate ricerche! 
Eravamo terribilmente oberati di lavoro, e l'intollerabile tensione mentale e nervosa induceva nel mio amico pensieri morbosi. 
Ma i nemici di West non erano meno tartassati dagli incombenti doveri. 
L'università aveva interrotto i corsi, e tutti i medici della Facoltà erano impegnati nella lotta al tifo. 
Halsey, poi, si era distinto per il suo spirito di abnegazione, impiegando con infaticabile energia le sue ottime capacità al servizio dei casi che molti altri avevano abbandonato per timore del contagio o perché giudicati senza speranza. 
Prima ancora che fosse trascorso un mese, l'intrepido preside era diventato un eroe popolare, benché fosse del tutto ignaro della cosa, e cercasse semplicemente di resistere alla sua fatica fisica e all'esaurimento nervoso. 
West non poteva esimersi dall'ammirare la forza d'animo del suo antagonista ma, proprio per questo, era sempre più risoluto a dimostrargli la veridicità delle sue sorprendenti teorie. 
Approfittando della disorganizzazione che regnava nell'università e del caos degli ordinamenti sanitari, una notte riuscì a introdurre di nascosto un cadavere fresco nella sala di dissezione e, in mia presenza, gli iniettò una nuova formula del suo preparato. 
L'essere dischiuse realmente gli occhi, ma soltanto per fissare il soffitto con uno sguardo agghiacciante; quindi, piombò nuovamente in un oblio dal quale nulla poté destarlo. 
West disse che non era abbastanza fresco, e che inoltre l'afa estiva non giovava ai cadaveri. 
Quella volta mancò poco che ci scoprissero prima di cremare il corpo, e West ritenne poco consigliabile per il futuro usare ancora il laboratorio universitarlo. 
Ad agosto, l'epidemia toccò il culmine. 
Io e West fummo sul punto di rimetterci la pelle, e inoltre, il 14 di quel mese, Halsey morì. 
Tutti gli studenti parteciparono al frettoloso funerale che si celebrò il giorno successivo, recando una magnifica corona che peraltro si rivelò ben poca cosa in confronto agli omaggi inviati dai cittadini più ricchi di Arkham e dalle autorità municipali. 
La cerimonia assunse quasi un carattere ufficiale, giacché il preside si era dimostrato un pubblico benefattore. 
Dopo la sepoltura, eravamo tutti piuttosto depressi, e trascorremmo il pomeriggio al bar della Commercial House dove West, benché scosso dalla morte del suo principale oppositore. 
non mancò di gelarci tutti con la descrizione delle sue famigerate teorie. 
Sul far della sera, quasi tutti gli studenti rincasarono o tornarono ai loro doveri, ma West mi convinse a cercare insieme a lui di mandar via il malumore "tirando la notte". 
Verso le due del mattino, la padrona della pensione ci vide arrivare in compagnia di un terzo uomo sorretto da noi due, e disse al marito che, evidentemente, ci eravamo dati ai bagordi alzando un po' troppo il gomito. 
In apparenza l'arcigna matrona aveva ragione. 
Difatti, all'incirca alle tre, tutto il pensionato fu scosso da grida terribili provenienti dalla stanza di West. 
Abbattuta la porta, ci trovarono entrambi privi di sensi, distesi sul tappeto sporco di sangue, percossi, graffiati e malmenati, circondati dai resti delle boccette frantumate e degli strumenti di West. 
La finestra aperta faceva capire la via scelta dal nostro assalitore, ma molti si chiesero come avesse fatto a proseguire illeso la fuga dopo un pauroso salto dal secondo piano sul prato di sotto. 
Nella stanza vi erano degli strani indumenti ma, quando West ebbe ripreso conoscenza, affermò che non appartenevano allo sconosciuto, ma erano campioni raccolti per compiere analisi batteriologiche nell'ambito di certe sue ricerche sulla trasmissione della malattia infettiva. 
Ordinò che fossero bruciati al più presto nel capace camino. 
Alla polizia dichiarammo di ignorare l'identità del nostro recente compagno. 
Si trattava, spiegò West nervosamente, di un simpatico avventore di un bar situato in qualche parte del centro della città, dove ci eravamo attardati a bere. 
Ci aveva fatto buona compagnia e non volevamo che passasse dei guai per la sua litigiosità, sicché non volevamo denunciarlo. 
Quella stessa notte esplose il secondo orrore di Arkham, un orrore tale che per me eclissò quello della terribile epidemia. 
Il cimitero di Christchurch fu teatro di un atroce omicidio: uno dei custodi venne dilaniato a morte in un modo non soltanto orrendo a descriversi, ma tale da ingenerare dubbi circa la natura umana del colpevole. 
La mezzanotte era già passata da un pezzo l'ultima volta che la vittima era stata vista in vita, e l'alba aveva rivelato l'indescrivibile scempio. 
Gli inquirenti interrogarono il direttore di un circo attendato presso la vicina città di Bolton, ma questi giurò che nessuna delle sue belve aveva abbandonato neppure per un istante la gabbia. 
Coloro che avevano trovato il corpo, notarono una traccia di sangue che conduceva alla sala mortuaria dove, proprio fuori dal cancello, una piccola pozza vermiglia imbrattava il cemento. 
Una scia più debole si allungava in direzione del bosco, perdendosi dopo un breve tratto. 
Nella notte che seguì, i demoni si scatenarono sui tetti di Arkham e un'indicibile follia cavalcò il vento, urlando come una iena. 
Una maledizione, che qualcuno giudicò peggiore dell'epiù demia, si avventò sulla città in delirio; per taluni, non era altro che la personificazione infernale del morbo. 
Una entità senza nome penetrò in otto case lasciando dietro di sé una rossa scia di morte: diciassette corpi straziati e ridotti in ammassi informi testimoniarono la furia di quel sadico mostro silente che poi svaniva nella notte. 
Quei pochi che lo avevano intravisto nell'oscurità lo descrissero come un essere di colore bianco, simile ad una scimmia deforme o a un diavolo antropomorfo. 
Esso, inoltre, non sempre aveva lasciato nelle case visitate tutto quanto rimaneva delle sue vittime, giacché in alcuni casi aveva soddisfatto con esse la sua fame. 
In realtà, aveva ucciso solo quattordici persone: le altre tre erano già morte di tifo quando ne aveva assalito l'abitazione. 
La terza notte, le squadre di volontari guidati dalla polizia, che setacciavano febbrilmente le vie della città, catturarono il mostro in una casa di Crane Street, presso il campus universitario. 
La battuta era stata organizzata con cura, e gli inseguitori si tenevano in continuo contatto con gli altri volontari mediante centraline telefoniche grazie alle quali era possibile diffondere subito qualsiasi segnalazione. 
Sicché, quando qualcuno dalla zona universitaria riferì di aver sentito raspare all'imposta di una finestra, non fu difficile gettare la rete. 
Grazie all'allarme generale e alle precauzioni adottate, vi furono soltanto altre due vittime, e la cattura avvenne senza ulteriori incidenti. 
Il mostro fu finalmente bloccato da un proiettile, che non fu però letale, e fu trasportato in fretta all'ospedale tra il furore e il ribrezzo generali. 
Perché, si scoprì, il mostro era un uomo. 
Era un uomo, malgrado gli occhi terrificanti, la scimmiesca silenziosità, la demoniaca ferocia. 
Fu medicato, e quindi rinchiuso nel manicomio di Sefton, dove per sedici anni ha battuto la testa contro le pareti imbottite di una cella. 
Finché non si sono verificati i recenti fatti inquietanti, ed il mostro è evaso in circostanze che pochi osano riferire. 
Ma quel che più di ogni altra cosa aveva suscitato il raccapriccio dei cercatori di Arkham fu ciò che notarono quando la faccia del mostro fu ripulita: l'incredibile, grottesca rassomiglianza con un dotto e altruista martire sepolto tre giorni prima, il defunto dottor Allan Halsey, pubblico benefattore e preside della facoltà di Medicina della Miskatonic University. 
Per me e per lo scomparso Herbert West, il disgusto e l'orrore furono immensi. 
E stanotte, nel ripensarvi, rabbrividisco, e tremo ancor più di quel mattino quando West mormorò tra le bende: "Dannazione, nemmeno lui era abbastanza fresco!". 
3. 
Sei spari al chiar di luna è certamente insolito scaricare tutti e sei i proiettili di una rivoltella in rapida successione, quando uno solo basterebbe: ma molte cose nella vita di Herbert West furono insolite. 
Non è frequente, per esempio, che un giovane medico appena laureato sia costretto a nascondere i criteri che lo indirizzano nella scelta della propria casa o dello studio: eppure questo fu il caso di Herbert West. 
Quando lasciammo la Miskatonic University, per cercar di rimediare alla nostra miseria esercitando la professione di medici generici, badammo bene a non far capire che avevamo scelto la villa che ci faceva da abitazione e ambulatorio soprattutto per il fatto che era isolata e vicina al camposanto. 
Una reticenza del genere ha sempre precise motivazioni: nel nostro caso, traeva origine dalla natura ributtante dell'attività alla quale dedicavamo la massima parte del nostro tempo. 
In apparenza eravamo due medici come tanti: ma in realtà nutrivamo un'ambizione grande e terribile. 
Perché l'essenza della vita di Herbert West ruotava attorno alla sua ricerca incessante in oscure e proibite dimensioni dell'ignoto, nelle quali sperava di scoprire il segreto processo capace di ridare vita alla gelida materia dei cimiteri. 
Una simile impresa richiede materiali insoliti: in primo luogo, cadaverì freschi. 
E per essere adeguatamente riforniti di questa indispensabile materia prima, è necessario abitare in un luogo tranquillo, e non troppo distante da un terreno adibito a informali inumazioni. 
Avevo conosciuto West all'università, dove ero stato l'unico a mostrare interesse e approvazione per i suoi spaventosi esperimenti. 
Col passare del tempo ero diventato il suo inseparabile assistente, cosicché, terminati gli studi, avevamo deciso di continuare a svolgere insieme la nostra attività professionale. 
Non era cosa facile trovare una buona occupazione che non ci separasse: ma poi, alla fine, grazie a una raccomandazione dell'università, potemmo aprire uno studio a Bolton come medici generici. 
La cittadina industriale di Bolton non dista molto da Arkham, sede dell'università. 
Le sue aziende tessili sono le più grandi di tutta la valle del Miskatonic, e il loro personale misto e di varia provenienza etnica, non costituiva certo la clientela ideale per i medici locali già affermati. 
Impiegammo molta attenzione nella scelta del nostro alloggio e, alla fine, trovammo una villetta piuttosto malandata in fondo a Pond Street, isolata dall'abitato più vicino. 
Una distesa erbosa, attraversata da una stretta appendice della fitta foresta che si stendeva a nord, la separava dal cimitero. 
La distanza da quest'ultimo era forse un po' troppa: ma, se avessimo voluto una casa più vicina avremmo dovuto spostarci dall'altra parte dei campi, escludendoci dalla zona industriale. 
La cosa non era comunque di gran danno, visto che non vi era alcuna abitazione tra la villetta e la nostra sinistra fonte di approvvigionamento. 
Vi era sì un po' di strada da fare ma, in compenso, potevamo caricarci indisturbati dei nostri silenziosi fardelli. 
Fin dall'inizio, io e West godemmo di una clientela sorprendentemente vasta, tale da compiacere qualunque giovane professionista alle prime armi; ma, nel nostro caso, ci dava più fastidio che altro, essendo i nostri veri interessi orientati altrove. 
Gli operai dell'industria tessile erano piuttosto turbolenti: sicché, oltre che per i soliti malesseri, ci davano un gran da fare per le frequenti risse che spesso finivano a coltellate. 
Ma ciò che assorbiva la nostra mente era il laboratorio segreto che avevamo allestito in cantina. 
Lì, sul lungo tavolo illuminato da lampade elettriche, sistemavamo i cadaveri trafugati dal camposanto e, nelle ore piccole della notte, iniettavamo nelle loro vene le diverse soluzioni rianimatrici. 
West ricercava e sperimentava instancabilmente il farmaco capace di riattivare le funzioni vitali nell'uomo dopo che esse erano cessate ad opera di quel fenomeno indicato col termine "morte", ma nel suo lavoro aveva incontrato ostacoli terrificanti. 
Innanzitutto, il preparato doveva essere composto e dosato differentemente a seconda delle specie diverse, sicché la soluzione iniettabile ai porcellini d'India, non era efficace per l'uomo, e ciò naturalmente comportava grosse modifiche nella formulazione dei preparati. 
Inoltre, tipi umani diversi richiedevano composizioni diverse. 
Un altro fattore di capitale importanza era costituito poi dalla freschezza dei cadaveri, giacché un minimo accenno di decomposizione del tessuto cerebrale, rendeva impossibile una rianimazione perfetta. 
Il problema maggiore risiedeva proprio nel procurarsi cadaveri particolarmente freschi: le esperienze che West aveva vissuto durante gli esperimenti segreti all'università, quando aveva trattato corpi di dubbia conservazione, erano state raccapriccianti. 
I risultati di una rianimazione parziale e imperfetta erano di gran lunga più orrendi del fallimento totale, ed entrambi avevamo terribili ricordi di tali eventi. 
Sin dalla nostra prima diabolica operazione che avevamo tentato in un casolare abbandonato sulla Meadow Hill ad Arkham, avevamo percepito la presenza occulta di una minaccia in agguato; da allora West, a dispetto della sua apparenza di impassibile automa scientifico, angelicamente biondo e con gelidi occhi azzurri, confessava l'angosciosa sensazione di sentirsi furtivamente tenuto d'occhio, anzi giurava di sentire i passi dell'inseguitore. 
Tutto ciò era frutto di allucinazioni nate dai nervi scossi, tuttavia alimentate dal fatto, innegabilmente inquietante, che di sicuro uno dei nostri soggetti rianimati era tuttora vivo: uno spaventoso mostro carnivoro rinchiuso in una cella imbottita a Sefton. 
E poi di un altro la nostra prima cavia ignoravamo che sorte avesse avuto. 
Gli esperimenti che conducemmo a Bolton ebbero un esito più fortunato di quelli compiuti ad Arkham. 
Non era infatti trascorsa ancora una settimana da quando ci eravamo trasferiti nella cittadina industriale, che riuscimmo a procurarci la vittima di un incidente proprio la notte stessa della sua sepoltura. 
Nel corso dell'esperienza il soggetto aprì gli occhi e, dalla loro espressione, notammo una stupefacente presenza razionale. 
Ma la cosa fu subitanea e priva di seguito, dimostrando così l'inefficacia della soluzione. 
Il cadavere era però privo di un braccio, e forse, se non vi fosse stata questa mutilazione, l'esito sarebbe stato più soddisfacente. 
Fino al gennaio successivo ci procurammo altri tre cadaverì. 
Il primo si rivelò un fallimento completo, mentre il secondo mostrò una notevole contrazione muscolare; col terzo ottenemmo un effetto orribile: si sollevò ed emise un lungo lamento. 
Seguì un periodo di magra: il numero delle inumazioni calò considerevolmente, e le poche effettuate ci offrirono soltanto esemplari malati o mutilati. 
Continuavamo tuttavia a ìnformarci dei decessi e delle circostanze in cui avvenivano con sistematica assiduità. 
Inaspettatamente, una notte di marzo, ottenemmo un esemplare che non proveniva dal camposanto. 
Bisogna premettere che in quel periodo, a Bolton, il bigottismo dominante aveva fatto sì che gli incontri di pugilato fossero proibiti. 
L'effetto si può immaginare: combattimenti illegali venivano organizzati clandestinamente tra gli operai delle filande, e talvolta si ricorreva a qualche talento professionale di infima categoria delle città vicine. 
Quella notte di marzo, nello scorcio dell'inverno, vi doveva essere stato appunto uno di quegli incontri, che evidentemente aveva avuto esito disastroso, giacché due polacchi intimoriti vennero a chiamarci, supplicandoci con frasi sconnesse di assistere in tutta segretezza un caso disperato. 
Li seguimmo in un granaio abbandonato, dove un gruppo di immigrati osservava con occhi sgomenti una muta sagoma nera stesa sul pavimento. 
Il combattimento aveva visto Kid O'Brien un giovane grosso e goffo, ora tremante, con un naso adunco che aveva ben poco d'irlandese scontrarsi con Buck Robinson, detto "Il fumo di Harlem". 
Il negro era stato messo fuori combattimento e, da una breve occhiata, capimmo che lo sarebbe stato per sempre. 
Era un mostruoso gorilla, con le braccia di tale lunghezza che non esiterei a definirle "zampe anteriori", e una faccia che richiamava alla mente immondi segreti del Congo e colpi di tam-tam sotto la luna. 
Da vivo doveva certo aver avuto un aspetto ancora peggiore: ma, in fondo, le mostruosità del mondo sono tante. 
La paura paralizzava la folla di quei miserabili: nessuno sapeva quale sorte sarebbe loro toccata se la cosa fosse giunta alla polizia. 
E furono tutti immensamente grati a West quando questi, malgrado la mia tremante esitazione, si offrì di liberarli della cosa senza farne pubblicità; con quale scopo, ìo sapevo fin troppo bene. 
Uno splendido chiaro di luna inondava il paesaggio sgombro dalla neve. 
Senza preoccuparci del chiarore, rivestimmo il cadavere e lo trasportammo a casa nostra tenendolo in mezzo a noi mentre camminavamo lungo le strade e i prati deserti: un simile orrore avevamo portato allo stesso modo in una terribile notte ad Arkham. 
Raggiungemmo la casa sul retro passando dal campo, quindi entrammo col nostro carico dalla porta posteriore e, scesi i gradini che conducevano nella cantina, preparammo ogni cosa per il consueto esperimento. 
Il timore della polizia ci esasperava in maniera assurda, per quanto avessimo calcolato attentamente il momento più adatto al trasporto del corpo, per evitare di imbatterci nel poliziotto di ronda nel quartiere. 
I risultati dell'esperimento furono deludenti. 
Orrenda com'era, la nostra macabra preda non reagì minimamente ad alcuna delle diverse soluzioni iniettate nel braccio dalla pelle nera, soluzioni che però fino a quel momento erano state saggiate soltanto su esemplari di razza bianca. 
Sicché, mentre le ore correvano veloci verso l'alba, facemmo quello che avevamo fatto con tutti gli altri cadaveri: trascinammO il corpo attraverso i prati fino alla striscia boscosa presso il camposanto, e lo seppellimmO in una fossa scavata alla meno peggio nel terreno gelato. 
La tomba non era molto profonda, come non lo era quella scavata per l'esemplare precedente, lo sventurato il cui cadavere si era alzato da solo emettendo un cupo lamento. 
Alla luce delle lanterne cieche ricoprimmo la fossa con foglie e tralci secchi, certi che la polizia non l'avrebbe mai scoperta in quella fitta e cupa foresta. 
Il giorno successivo tuttavia, il mio timore che la legge potesse scoprire qualcosa si fece più intenso, giacché un paziente ci disse che in giro correvano voci su un combattimento clandestino terminato con la morte di uno dei due pugili. 
Anche West aveva motivi per preoccuparsi, perché quel pomeriggio era stato chiamato per un caso che aveva avuto una conclusione molto pericolosa per lui. 
Una donna italiana era stata colta da una crisi isterica per la scomparsa di suo figlio, un bambino di cinque anni, che la mattina era uscito di casa a bighellonare come sempre, ma non era rincasato per cena. 
Le condizioni della donna erano preoccupanti per uno scompenso cardiaco di cui già soffriva, mentre la sua isteria era in un certo senso infondata visto che il ragazzetto era già mancato di casa diverse altre volte prima d'allora. 
Ma i contadini italiani sono molto superstiziosi, e quella donna pareva assai più tormentata da certi presagi che dai fatti veri e propri. 
Verso le sette di sera era morta, lasciando il marito in preda ad un furioso delirio nel quale aveva cercato di uccidere West, responsabile, secondo lui, di non averla salvata. 
Gli amici erano riusciti a fermarlo quando aveva già il coltello in pugno, e West si era allontanato tra grida inumane, maledizioni e giuramenti di vendetta. 
Fuori di sé dal dolore per la moglie, l'uomo pareva essersi dimenticato del figlioletto che, a notte avanzata, non aveva ancora fatto ritorno. 
Qualcuno aveva proposto di fare ricerche nel bosco, ma la maggior parte degli amici erano alle prese con la defunta e col marito furibondo. 
Tutto ciò aveva scosso i nervi di West, su cui gravavano al tempo stesso il timore per la polizia e la preoccupazione per gli insani propositi dell'italiano impazzito. 
Quella sera ci ritirammo nelle nostre stanze verso le undici, ma stentai a prendere sonno. 
Pur essendo una città piccola, Bolton disponeva di una polizia molto efficiente, e non riuscivo a fugare i timori dei guai nei quali ci saremmo trovati se la faccenda della notte precedente fosse stata scoperta. 
Avrebbe potuto significare la fine della nostra attività in quel luogo, e forse la prigione per me e per West. 
E non mi piacevano affatto quelle voci che giravano su un combattimento sospetto. 
Alle tre ero ancora sveglio, con il chiarore della luna che mi abbagliava gli occhi, e mi rivoltavo nel letto senza decidermi ad alzarmi per chiudere gli scuri. 
Fu allora che sentii picchiare alla porta posteriore. 
Rimasi immobile e sbigottito ma, poco dopo, West bussò alla mia stanza. 
Indossava vestaglia e pantofole, in una mano impugnava la rivoltella, e nell'altra una torcia elettrica. 
Alla vista dell'arma, intuii che il mio amico sospettava che a bussare fosse l'italiano impazzito piuttosto che la polizia. 
"Sarà meglio andare a vedere", bisbigliò. 
"In ogni caso ci conviene aprire: potrebbe essere un paziente Quegli idioti sarebbero capacissimi di sfondare la porta. 
" Così scendemmo tutti e due in punta di piedi in preda ad un terrore che in parte era giustificato dagli eventi, e in parte era quello delle ore notturne, che sale cupo dal fondo dello spirito. 
I colpi alla porta intanto continuavano, in crescendo. 
Arrivati di sotto, tirai con prudenza il paletto e aprii. 
Quando la luna inondò col suo chiarore la sagoma che si stagliava dinanzi a noi, West fece una cosa del tutto inattesa. 
Malgrado il rischio di richiamare l'attenzione di qualcuno attirando su di noi le temute indagini della polizia cosa che ci fu evitata solo grazie al relativo isolamento della villetta il mio amico, in pieno raptus, scaricò senza motivo tutte e sei le pallottole della rivoltella addosso al visitatore notturno. 
Atto del tutto inutile perché quel visitatore non era l'italiano né un poliziotto. 
Stagliandosi mostruosamente contro la luna spettrale, vi era un essere gigantesco e deforme, un'apparizione partorita dagli incubi: una creatura dagli occhi vitrei, nera come la pece, prostrata a quattro zampe e ricoperta di fango, foglie, tralci, e sangue raggrumato. 
Fra i denti stringeva un oggetto terribile, cilindrico e bianco come la neve, alla cui estremità si scorgeva una piccola mano. 
4. 
L'urlo del morto Fu l'urlo del morto a suscitare in me un orrore acuto e insostenibile nei confronti del dottor Herbert West, un orrore che ha tormentato gli ultimi anni della nostra amicizia. 
è più che naturale che l'urlo di un defunto susciti orrore, non essendo certo un evento piacevole né di ordinaria occorrenza. 
Ma io, in verità, ero ormai aduso a simili esperienze, e fu quindi soltanto una circostanza particolare quella che mi sconvolse. 
E, come cercherò di far capire, non fu il morto a terrorizzarmi. 
Herbert West, del quale ero collega e assistente, nutriva interessi scientifici che si spingevano assai oltre la consueta routine di un medico di provincia. 
Per questo, quando si stabilì a Bolton per esercitare la Medicina, aveva scelto come abitazione una villetta isolata non distante dal cimitero dei poveri. 
In breve, e senza mezzi termini, l'unico interesse che realmente assorbiva West, era lo studio dei misteriosi fenomeni della vita e della sua cessazione, con l'obiettivo di rianimare i morti per mezzo di iniezioni a base di sostanze stimolanti. 
Per questa macabra sperimentazione era necessario disporre di un costante approvvigionamento di cadaveri umani estremamente freschi; freschi, perché la pur minima decomposizione danneggiava senza rimedio la struttura cerebrale, e umani, in quanto avevamo scoperto che il preparato richiedeva una differente formula a seconda dei vari organismi. 
Decine e decine di conigli e cavie erano stati uccisi e sottoposti al trattamento: ma quella era una strada senza sbocco. 
Secondo West, c'era la speranza che questa seconda vita artificiale potesse essere resa perpetua ripetendo le iniezioni rianimanti ma, dalle nostre sperimentazioni, avevamo appreso che i processi vitali naturali non erano influenzati dall'azione del preparato. 
Per ottenere il movimento artificiale, la vita naturale doveva essere estinta: gli esemplari dovevano sì essere freschi, ma effettivamente morti. 
La macabra ricerca aveva avuto inizio quando sia io che West frequentavamo la facoltà di Medicina presso la Miskatonic University di Arkham, e ci eravamo convinti per la prima volta della natura del tutto meccanica della vita. 
Ciò accadeva sette anni prima, ma, all'epoca in cui avvenne la terrificante esperienza di cui narrerò più avanti, West non dimostrava un giorno di più: esile, biondo, ben rasato, con la voce armoniosa e gli occhiali, solo il lampo fugace che gli balenava di quando in quando nei gelidi occhi azzurri rivelava il crescente e spietato fanatismo che si era impossessato del suo intelletto ossessionato da quelle sconcertanti speculazioni. 
Le nostre esperienze erano state di frequente raccapriccianti al massimo grado: avevamo assistito insieme ai risultati di imperfette o parziali rianimazioni, durante le quali quelle che ormai erano masse di carne spenta erano state indotte a compiere morbosi e innaturali movimenti involontari grazie all'iniezione delle diverse varianti del preparato vitalizzante. 
Uno di quegli esseri aveva emesso urla tanto terrificanti da sconvolgere il nostro equilibrio nervoso; un altro era risorto animato da furia cieca, e ci aveva percossi fino a ridurci privi di sensi; dopodiché, in preda a follia sanguinaria, aveva seminato morte nella città fino a che non era stato rinchiuso dietro le sbarre di un manicomio; un altro ancora, un'orripilante mostruosità africana, era riuscito ad emergere a mani nude dalla fossa troppo poco profonda nella quale lo avevamo sotterrato, ed aveva poi compiuto un atto così atroce che West era stato costretto a scaricargli addosso una pistola. 
Perché un corpo rianimato mostrasse una benché minima traccia di cosciente ragionevolezza, era necessario che fosse particolarmente fresco, e la nostra incapacità nel procurarci esemplari adatti aveva generato quegli orrori innominabili. 
L'idea che uno, o forse due, di quei mostri fosse ancora in vita, era per noi terribile, e tale ombra cupa ci perseguitò fino a quando, alla fine, West scomparve in circostanze terrificanti. 
Ma, nel periodo in cui si colloca l'episodio delle urla mostruose nella cantina della villetta isolata a Bolton, l'ansia di procurarci cadaveri freschissimi superava di gran lunga i nostri timori. 
E, in tal senso, West era assai più avido di me, al punto che talvolta mi pareva scrutasse con bramosa cupidigia ogni organismo vivente e nel pieno della salute. 
Nel luglio del 1910 cominciò un periodo sfortunato, e non riuscivamo più a reperire cadaveri da utilizzare per i nostri esperimenti. 
Partii per un lungo soggiorno presso i miei genitori nell'Illinois, e al mio ritorno trovai il mio collega in un singolare stato di eccitazione. 
Con immensa emozione mi rivelò che quasi certamente aveva trovato il sistema per ovviare al problema della freschezza dei corpi affrontando la questione da un'angolazione del tutto diversa: quella della conservazione artificiale. 
Sapevo che da tempo si dedicava alla formulazione di un nuovo preparato per l'imbalsamazione dalle caratteristiche altamente insolite, quindi non fui sorpreso dalla notizia. 
Tuttavia, fino a quando West non mi mise a parte dei dettagli del suo progetto, fui piuttosto perplesso sulla reale utilità di un composto del genere per i nostri esperimenti, dato che la poca freschezza degli esemplari dipendeva in massima parte dal tempo che passava prima che entrassero in nostro possesso. 
Ma di questo anche West aveva tenuto debito conto, e difatti il preparato conservante era stato approntato per un uso futuro e non immediato. 
Confidando nella fortuna aveva aspettato che ci capitasse nuovamente l'occasione di disporre, come qualche anno prima, di un corpo recentissimo e neppure sepolto, simile a quello del negro ucciso nell'incontro clandestino combattuto a Bolton. 
Finalmente la sorte lo aveva favorito giacché il corpo che ci attendeva nel laboratorio segreto in cantina, non poteva in alcun modo essere stato infettato dalla decomposizione. 
Di ciò West era sicuro; ma sull'esito della rianimazione e sulla possibilità di ripristinare le funzioni intellettive e mentali non azzardava previsioni. 
L'esperimento che ci accingevamo a compiere avrebbe segnato una tappa importante nelle nostre ricerche, e per questo il mio amico aveva serbato il corpo per il mio ritorno, affinché potessimo come sempre operare insieme. 
West mi raccontò in che modo era riuscito a procurarsi il cadavere. 
Da vivo era stato un uomo di grande vigore, uno straniero ben vestitO, appena giunto in treno a Balton per trattare affari con le fabbriche tessili. 
Aveva percorso un lungo cammino attraverso la città, e si era fermato alla nostra villetta per domandare quale fosse la strada che conduceva alle fabbriche. 
Durante il tragitto, il cuore del viaggiatore si era notevolmente affaticato: West gli aveva offerto uno stimolante, ma lui aveva rifiutato e, soltanto un istante dopo, si era accasciato in terra, morto stecchito. 
Quel cadavere, com'è ovvio aspettarsi, era apparso agli occhi di West come un dono del cielo. 
Inoltre, durante la breve conversazione, lo straniero gli aveva detto di essere perfettamente sconosciuto lì a Bolton e, frugandogli nelle tasche, West ne aveva trovato conferma. 
Secondo i documenti era un certo Robert Leavitt, proveniente da St. 
Louis e, a quel che pareva, privo di familiari che avrebbero potuto successivamente indagare sulla sua sparizione. 
Se non fossimo riusciti a ridargli la vita, allora nessuno avrebbe mai saputo del nostro esperimento: seppellivamo i nostri esemplari in una fitta striscia di bosco fra la nostra villa e il cimitero. 
Se invece fossimo riusciti a rianimarlo, la nostra gloria avrebbe brillato in eterno. 
Senza esitazione, West aveva perciò iniettato nel polso del cadavere il nuovo composto che lo avrebbe conservato con tutti i requisiti di freschezza fino al mio ritorno. 
La presenza di un presumibile scompenso cardiaco, che a mio parere rischiava di compromettere il buon esito dell'esperimento, non sembrava affatto preoccupare West. 
Egli sperava invece di ottenere ciò che non gli era mai riuscito fino a quel momento: il riaccendersi di una scintilla di ragione e forse il risveglio di una normale creatura vivente. 
Così, la notte del 18 luglio 1910, io ed Herbert West eravamo nel laboratorio nascosto in cantina con gli occhi fissi sulla bianca e muta figura illuminata dall'accecante lampada ad arco. 
Il composto conservante aveva funzionato a meraviglia, al punto che, mentre osservavo affascinato la robusta corporatura che in due settimane non aveva minimamente accennato a irrigidirsi, non potei non chiedere a West se quell'individuo fosse realmente morto. 
Lui me lo assicurò rammentandomi che avevamo sempre iniettato il fluido rianimante dopo esserci assicurati che la vita fosse del tutto estinta nei soggetti trattati: dalle nostre ricerche avevamo stabilito che il preparato non aveva alcun effetto in presenza di una pur minima scintilla di vitalità naturale. 
Mentre West procedeva alle operazioni preliminari, fui colpito dalla complessità del nuovo esperimento, una complessità tale da non consentirgli di affidarlo ad una mano meno esperta e delicata della sua. 
Proibendomi di toccare il corpo, gli iniettò una sostanza nel polso, conficcando l'ago proprio accanto al punto in cui aveva iniettato il composto conservante. 
Mi spiegò che in tal modo avrebbe neutralizzato l'azione di quest'ultimo ed avrebbe indotto l'organismo a un notevole rilassamento, sì da consentire alla soluzione rianimante di agire liberamente una volta iniettata. 
Trascorso qualche istante, le membra morte parvero mutare d'aspetto, e furono scosse da un leggero tremore. 
Immediatamente, West premette con violenza un oggetto simile ad un cuscino sul volto contratto, sollevandolo soltanto quando il cadavere tornò ad essere immobile, mostrandosi pronto al nostro tentativo di rianimazione. 
Il pallido, entusiasta scienziato, verificò ancora una volta l'assoluta assenza di vitalità nel corpo e quindi, soddisfatto, iniettò nel braccio sinistro una quantità accuratamente dosata del vitale elisir, preparato durante il pomeriggio con una meticolosità ancora maggiore di quella impiegata fino ad allora dai tempi dell'università, quando, nuovi a questo genere di imprese, procedevamo goffamente a tentoni. 
Non so esprimere la violenta, angosciosa emozione che ci attanagliava mentre, col fiato sospeso, aspettavamo i risultati del nostro primo esperimento compiuto su un esemplare veramente fresco, il primo dal quale potevamo ragionevolmente attenderci che schiudesse le labbra per pronunziare delle parole razionali, magari per rivelarci ciò che aveva visto oltre l'imperscrutabile abisso. 
West era un materialista, non credeva nell'anima, e attribuiva ogni attività della coscienza a fenomeni unicamente corporei: di conseguenza non si aspettava alcuna rivelazione di segreti spaventosi dagli abissi e dalle caverne che si stendono oltre la barriera della morte. 
In linea teorica non lo disapprovavo: tuttavia sopravvivevano in me vaghi istintivi frammenti della fede primitiva dei miei padri, sicché non riuscivo a contemplare quel corpo senza provare una sorta di timore riverenziale e di trepidante attesa. 
Inoltre, non riuscivo a cancellare il ricordo delle urla orribili e disumane che avevamo udito la notte in cui avevamo effettuato il nostro primo esperimento nel casolare abbandonato ad Arkham. 
Non occorse molto tempo perché mi accorgessi che il nostro tentativo non si sarebbe rivelato un totale fallimento. 
Le guance, fino a quel momento bianche come gesso, assunsero un tenue colorito, e così pure la pelle che si intravedeva di sotto alla rossiccia barbetta ispida. 
West, che teneva una mano appoggiata sul polso sinistro dell'uomo, annuì significativamente e, quasi nello stesso istante, lo specchietto inclinato sulla bocca dell'esemplare si appannò. 
Seguirono alcune spasmodiche contrazioni muscolari, e quindi un lungo respiro accompagnato da un visibile movimento del torace. 
Osservai le palpebre chiuse e mi parve di scorgere un lieve tremito. 
Poi le palpebre si sollevarono rivelando gli occhi grigi, calmi, vivi ma ancora incoscienti e non curiosi. 
Colto da un impulso fantastico, sussurrai alcune domande alle orecchie che si stavano imporporando, domande sui mondi ignoti dei quali la memoria poteva forse ancora ritenere qualcosa. 
Il terrore per quello che accadde poi ha cancellato quei quesiti dai miei ricordi, e soltanto dell'ultimo, che ripetei più volte, mi sovviene adesso: "Dove sei stato?". 
Non so se ricevetti risposta, perché nessun suono uscì dalla bocca ben disegnata, ma so per certo che in quel momento ebbi la ferma convinzione che le labbra si muovessero silenziosamente, compitando sillabe che, se ciò non mi fosse apparso insensato, avrei giurato che formassero le parole "soltanto adesso". 
Ma sul momento ero incapace di ragionare a mente lucida, ebbro per quello che credevo un pieno successo: avevamo raggiunto il nostro traguardo e, per la prima volta, un cadavere rianimato aveva articolato parole dettate dalla ragione. 
L'attimo successivo non ebbi più alcun dubbio sul nostro trionfo, sul fatto che la soluzione rianimatrice aveva, almeno temporaneamente, compiuto la sua missione di ripristinare la vita razionale ed articolata in un soggetto morto. 
Ma da quel trionfo scaturì il più grande di tutti gli orrori, un orrore che non derivava dalla creatura che aveva parlato, ma dall'atto a cui avevo assistito e dall'uomo col quale dividevo la mia attività professionale. 
Perché quel cadavere freschissimo, animato infine da scariche vitali che lo avevano riportato ad una completa e terrificante coscienza, dilatò gli occhi memori della loro ultima visione terrena, e protese le mani agitandole convulsamente nell'aria in una strenua lotta per la vita o la morte contro un nemico invisibile. 
E, prima di crollare in una seconda e definitiva dissoluzione, stavolta senza ritorno, gridò qualcosa che risuonerà eternamente nel mio cervello: "Aiuto! 
Sta' lontano da me, maledetto piccolo demonio dalla testa di stoppa Toglimi quel dannato ago di dosso!". 
5. 
L'orrore dalle tenebre Della Grande Guerra mi hanno raccontato fatti spaventosi accaduti sui campi di battaglia e taciuti dalla stampa. 
Alcuni di questi orrendi episodi mi hanno fatto rabbrividire, altri mi hanno nauseato, altri ancora mi hanno causato un tremito che mi ha indotto molte volte, nell'oscurità, a voltarmi per guardare alle mie spalle. 
Ma di tutti questi episodi, quello che io ho da narrarvi è il più detestabile di tutti: lo sconvolgente, innaturale, incredibile orrore emerso dalle tenebre. 
Nel 1915 ero primo tenente medico in un reggimento canadese nelle Fiandre, uno dei tanti americani che precedettero il loro governo nella gigantesca lotta. 
Non mi ero arruolato nell'esercito di mia iniziativa, ma per seguire l'uomo del quale ero l'insostituibile assistente: il celebre chirurgo di Boston Herbert West. 
Questi aveva atteso con ansia l'occasione di servire quale chirurgo nel grande conflitto; allorché tale opportunità gli si era presentata, mi aveva trascinato con lui quasi contro la mia volontà. 
Avevo validi motivi per desiderare che la guerra ci separasse, motivi che mi avevano reso la professione medica e la compagnia di West sempre più moleste. 
Ma, quando questi si trasferì a Ottawa e grazie alla raccomandazione di un collega riuscì a ottenere la nomina a maggiore medico, non seppi resistere alla volontà imperiosa del mio vecchio amico, deciso a che lo accompagnassi assistendolo nelle mie solite mansioni. 
L'ardore col quale Herbert West desiderava servire in battaglia non scaturiva in alcun modo da una natura bellicosa né dal desiderio di contribuire alla salvezza della civiltà. 
Piccolo, biondo, occhi azzurri dietro le lenti, era una fredda macchina intellettuale, e credo che in cuor suo disprezzasse i miei entusiasmi marziali e le mie critiche verso i fautori della neutralità. 
Ma le Fiandre in fiamme gli offrivano qualcosa che desiderava ardentemente e, pur di assicurarsene il possesso, si trasformò in militarista. 
Ciò che ricercava non era un comune oggetto del desiderio, ma qualcosa che aveva a che fare con la peculiare branca della scienza medica da lui coltivata clandestinamente, e nella quale aveva raggiunto risultati prodigiosi e talvolta raccapriccianti. 
Si trattava né più né meno di un'abbondante provvista di uomini uccisi di recente e con ogni sorta di mutilazione. 
Herbert West abbisognava di cadaveri freschi perché la sua principale attività era la rianimazione dei morti. 
Un'attività ignorata dalla scelta clientela che dopo il suo trasferimento a Boston gli aveva fatto guadagnare in breve un'ottima reputazione, ma che io conoscevo fin troppo bene, essendo il suo più intimo amico e unico assistente fin dai tempi in cui frequentavamo la facoltà di Medicina alla Miskatonic University di Arkham. 
A quei giorni lontani risalivano difatti i suoi primi esperimenti, compiuti dapprima su piccole cavie e successivamente su corpi umani procacciati con sistemi sconcertanti. 
West aveva approntato una soluzione che iniettava nelle vene dei soggetti morti e, se questi erano sufficientemente freschi, reagivano in maniera assai bizzarra. 
Non era stato facile approdare alla giusta formulazione del preparato in quanto ciascun genere di organismo rispondeva in maniera particolare e aveva bisogno perciò di stimolazioni specificamente adatte alla sua natura. 
Il terrore s'impadroniva di lui quando rifletteva sui suoi parziali fallimenti in seguito ai quali l'imperfezione della formula o la poca freschezza dei corpi avevano generato mostri innominabili. 
Alcuni di questi erano ancora in vita uno era rinchiuso in un manicomio mentre altri erano spariti e, quando West pensava a certe ipotesi congetturali, anche se improbabili, un brivido scuoteva la sua consueta flemma. 
Ben presto si era reso conto che l'assoluta freschezza dei cadaveri era il requisito fondamentale che ne garantiva l'utilizzazione, e di conseguenza era ricorso a esperimenti paurosi e detestabili per procacciarsi il materiale umano. 
Nel periodo universitario e durante la nostra successiva attività di medici generici nella cittadina industriale di Bolton, avevo provato fascino e profonda ammirazione per il mio collega; ma quando, in seguito, i suoi metodi si erano fatti sempre più spregiudicati, cominciò a crescere in me un sordo timore. 
Non mi piaceva lo sguardo avido con cui fissava i corpi sani e vegeti della gente, e questa prima mia impressione ebbe spaventosa conferma una notte allorché, durante una allucinante seduta nel laboratorio nascosto in cantina, scoprii che l'esemplare sul quale stavamo operando era ancora vivo al momento in cui West se ne era impadronito. 
Quella fu la prima volta in cui il mio amico riuscì a ripristinare il pensiero razionale in un cadavere resuscitato e il successo, ottenuto in modo così orrendo, lo privò di ogni scrupolo. 
Dei metodi impiegati nei successivi cinque anni, non oso neppure parlare. 
Soltanto la paura ormai mi teneva legato a lui, e fui costretto ad assistere a scempi che la lingua umana non è neppure capace di descrivere. 
Finii per convincermi che era, come persona, ancor più orribile delle sue stesse azioni, pur così turpi: e mi resi conto che in lui l'ansia scientifica s'era distorta fino a degenerare in una curiosità morbosa e perversa, in un gusto segreto verso il macabro degno di un avvoltoio. 
Il suo vero interesse si traduceva ormai in una immonda e infernale inclinazione verso tutto ciò che era repellente, diabolico, abnorme. 
Senza scomporsi, contemplava soddisfatto mostruosità così ripugnanti e terribili che avrebbero sconvolto anche gli uomini più forti e corazzati. 
Dietro la sua pallida maschera d'intellettuale, si celava un meticoloso Baudelaire dell'esperimento anatomico, un languido Eliogabalo dei sepolcri. 
Affrontava impassibile ogni pericolo, e commentava i suoi delitti senza ombra di compassione. 
Toccò il fondo, credo, quando, dopo essere riuscito a dimostrare la validità della sua teoria sul recupero della vita razionale, mutò obiettivo e cominciò a sperimentare la rianimazione su parti staccate del corpo. 
West aveva idee insolite e originali sulle possibilità di vita indipendente da parte di cellule organiche e tessuti nervosi separati dai loro naturali sistemi fisiologici. 
Aveva ottenuto dei primi, orripilanti risultati, con un tipo di tessuto ottenuto dalle uova covate e quasi pronte alla schiusa, di un indescrivibile rettile tropicale. 
Un tessuto che aveva reso immortale, e che nutriva artificialmente. 
Intendeva così far luce su due questioni biologiche fondamentali: in primo luogo voleva stabilire se un'attività mentale razionale e cosciente fosse possibile anche in assenza del cervello, sostituito dal midollo spinale e dai centri nervosi periferici; e, in secondo luogo, se potesse sussistere una qualsiasi relazione, anche eterea e intangibile, ma del tutto indipendente dalle cellule materiali, in grado di collegare le parti separate chirurgicamente di quello che era stato un singolo organismo vivente. 
Questo tipo di ricerca richiedeva una scorta prodigiosa di carne umana macellata di fresco: ecco perché Herbert West si era dato tanto da fare per servire nella Grande Guerra. 
L'evento macabro e spaventoso si verificò nel cuore di una notte di marzo del 1915, in un ospedale da campo dietro le linee di St. 
Eloi. 
Ancora oggi mi domando se non sia stato soltanto un incubo mandato dal demonio. 
West aveva attrezzato un laboratorio privato in una stanza sull'ala est dell'edificio adibito temporaneamente ad ospedale. 
Era riuscito a farsi assegnare il locale affermando che gli serviva per sperimentare nuovi e più efficaci metodi per intervenire su casi di mutilazione fino ad allora ritenuti disperati. 
E, simile ad un macellaio, lavorava senza posa tra i pezzi di carne sanguinolenta che maneggiava e classificava con una disinvoltura alla quale non riuscii mai ad abituarmi. 
Talvolta compiva veri e propri miracoli di chirurgia per i militari feriti, ma gli interventi che lo deliziavano realmente erano di un genere meno pubblico e filantropico, e non a caso richiedevano la massima riservatezza visto che, quando erano in corso, si udivano rumori tali che pur in quella babele di dannati avrebbero richiesto delle spiegazioni per la loro singolarità. 
Tra essi non di rado risuonavano gli scoppi di revolverate, certamente non insoliti su un campo di battaglia, ma certo inconsueti all'interno di un ospedale: gli esemplari rianimati dal dottor West non erano infatti destinati a una lunga esistenza né ad apparire di fronte a un vasto pubblico. 
Oltre al tessuto umano, West utilizzava grandi quantità del tessuto embrionale di rettile che lui stesso aveva riprodotto. 
I risultati erano singolari, e il tessuto di rettile si prestava assai meglio di quello umano per conservare la vita in frammenti staccati dagli organismi d'origine: questa era ormai diventata l'attività principale del mio amico. 
In un angolo buio del laboratorio, poggiata su un bruciatore che faceva da incubatrice, c'era una grossa vasca coperta, colma di quella materia cellulare di rettile, che si moltiplicava crescendo con disgustosi sbuffi e gorgoglii. 
La notte alla quale mi riferisco, ci capitò un nuovo e splendido esemplare: un uomo che in vita aveva posseduto una prestanza fisica e una profondità intellettiva da assicurare la presenza di un sistema nervoso di grande sensibilità. 
Per ironia della sorte, si trattava dell'ufficiale che aveva aiutato West ad ottenere la nomina e che era diretto al campo proprio per collaborare con noi. 
Inoltre, in passato, aveva studiato anche lui segretamente con West la teoria della rianimazione. 
Il maggiore Sir Eric Moreland Clapham-Lee, decorato per meriti di servizio, era il chirurgo più abile della nostra divisione ed era stato subito assegnato al nostro settore di St. 
Eloi quando al quartier generale era giunta la notizia degli aspri combattimenti avvenuti nella zona, che avevano fatto una carneficina. 
Ma l'aereo sul quale volava, pilotato dall'intrepido tenente Ronald Hill, era stato abbattuto poco prima della destinazione, precipitando in modo terribile e spettacolare. 
Il tenente Hill era stato estratto irriconoscibile dai rottami, mentre il celebre chirurgo, benché quasi decapitato, aveva conservato integro il resto del corpo. 
West si era impadronito avidamente del cadavere di colui che era stato suo amico e allievo e, davanti ai miei occhi inorriditi, ne aveva segato la testa finendo di staccarla dal corpo, l'aveva riposta nella tinozza infernale contenente il molle tessuto di rettile serbandola per futuri esperimenti, e aveva cominciato ad occuparsi del cadavere acefalo posto sul tavolo operatorio. 
Gli iniettò nuovo sangue, suturò le vene, le arterie e i nervi recisi all'altezza del collo, e chiuse la mostruosa ferita innestandovi pelle prelevata da un altro cadavere non identificato in divisa da ufficiale. 
Sapevo bene a che cosa mirasse; intendeva verificare se quel corpo dalla eccezionale prestanza fisica potesse ancora mostrare qualche segno della non comune capacità mentale di Sir Eric Clapham-Lee. 
Antico studioso della rianimazione, quel tronco silente era adesso chiamato a darne orribile dimostrazione. 
Lo vedo ancora, Herbert West, sotto la luce sinistra delle lampade elettriche mentre inietta il composto nel braccio del corpo decapitato. 
Ma il resto di quella scena non oso descriverlo: verrei meno, se lo facessi. 
Non può esserci altro che follia in una stanza piena di brani di morti classificati con scrupolo maniacale, col pavimento vischioso invaso da sangue e altre escrezioni umane di più vile natura in una viscida melma fino alle caviglie, e dove disgustosi avanzi di rettili germinano, gorgogliano e maturano sopra lo spettro verde-azzurro di una fiammella tremolante in un angolo denso di tenebra. 
L'esemplare, come West aveva spesso osservato, possedeva uno splendido sistema nervoso, tale da promettere ottimi risultati. 
Quando comparvero le prime contrazioni, un'ansia febbrile si disegnò sul volto di West: era giunto per lui il momento di verificare concretamente la sua teoria - sempre più radicata secondo cui coscienza, ragione e personalità, potevano sussistere indipendentemente dal cervello; quell'idea per cui l'uomo non possiede uno spirito centrale coordinatore, non essendo nient'altro che una macchina nervosa suddivisa in sezioni distinte e più o meno complete in sé. 
Con una sola, trionfale dimostrazione, West stava per collocare il mistero della vita nella categoria del mito. 
Intanto, le contrazioni si erano fatte più forti e, sotto i nostri occhi allucinati, il corpo prese a scuotersi in maniera terribile. 
Le braccia si agitarono, le gambe si ritrassero, e diversi muscoli cominciarono a premere in modo orribile. 
Infine la creatura acefala gettò la braccia avanti in un gesto inequivocabile di disperazione: la sua palese intelligenza sembrava confermare tutte le teorie di Herbert West. 
Il sistema nervoso stava rivivendo l'ultima azione compiuta dall'uomo quando era in vita: la lotta per uscire dall'aereo precipitato. 
Quel che seguì non lo saprò mai con certezza. 
Forse fu soltanto un'allucinazione dovuta al terribile shock improvviso che subimmo quando una granata tedesca dalla potenza devastante distrusse completamente l'edificio nel quale eravamo Ma chi può dirlo, visto che io e West fummo gli unici superstiti? 
O meglio, prima della sua scomparsa West preferiva credere così: ma non sempre vi riusciva, perché era molto strano che tutti e due avessimo avuto la medesima allucinazione. 
La cosa fu di per sé molto semplice, orribile soltanto per ciò che implicava. 
Il cadavere si era sollevato dal tavolo annaspando alla cieca in maniera impressionante, e poi, d'un tratto, aveva emesso un suono. 
Non definirei una voce, tanto era terrificante. 
Eppure non era il suo timbro a renderlo tale, né lo era il suo messaggio, poiché si limitò a gridare: "Salta, Ronald, in nome del cielo, salta! 
". 
No, la cosa davvero mostruosa di quel suono era la fonte da cui proveniva. 
Perché il grido ci era giunto dalla grossa vasca coperta, situata in quell'angolo infernale gonfio di nere ombre striscianti. 
6. 
Le legioni d'oltretomba Quando, un anno fa, Herbert West scomparve, la polizia di Boston mi sottopose a stringenti interrogatori. 
Erano sicuri che nascondessi qualcosa, e forse sospettavano persino di peggio. 
Il fatto è che non potevo dir loro la verità perché non mi avrebbero creduto. 
In effetti, la polizia sapeva che West si era dedicato ad una attività cui l'uomo ordinario non è uso concedere credito: i suoi macabri esperimenti di rianimazione di cadaveri si erano infatti intensificati fino a sfuggire alla segretezza che si era proposto. 
Ma l'ultima, devastante catastrofe, aveva elementi così macabri e diabolici che, per la loro assurda natura, mi fanno dubitare della realtà di quanto vidi. 
Ero l'amico più intimo di West ed il suo solo assistente fidato. 
Ci eravamo conosciuti molti anni prima, frequentando la facoltà di Medicina, e ne avevo condiviso dall'inizio le terribili ricerche. 
Nel corso di un lento progresso, West aveva cercato di perfezionare un preparato chimico che, iniettato nelle vene di un uomo appena morto avrebbe ripristinato in lui la vita. 
Questo genere di esperimenti richiedeva una gran quantità di cadaveri freschi, e per procurarceli fummo costretti alle azioni più ignobili. 
Ma ancora più raccapriccianti erano i prodotti di questi esperimenti: orribili masse di carne morta che West ridestava a una cieca e disgustosa animazione involontaria. 
E, infatti, erano questi i risultati più frequenti dei suoi tentativi giacché, per ridestare anche la mente, era necessario disporre di esemplari di freschezza assoluta, vale a dire esenti dal pur minimo processo di decomposizione a carico delle delicate cellule cerebrali. 
L'esigenza di procurarsi cadaveri freschissimi era stata la rovina morale di West. 
Erano difficili da ottenere e, in una terribile occasione, non aveva esitato a procurarsi la sua cavia quando era ancora viva e vegeta. 
Non c'era voluto molto: una breve colluttazione, un ago, e infine un potente alcaloide, avevano trasformato un uomo sano e robusto in un cadavere più che freschissimo. 
L'esperimento era riuscito per un breve e memorabile attimo, ma West ne era emerso con un'anima ormai totalmente arida e insensibile, ed un occhio spietato che spesso scrutava gli uomini soppesandoli con insana bramosia, specie quando si trattava di soggetti di grande intelligenza o fisico robusto. 
Alla fine, cominciai a temere io stesso il suo sguardo, che vedevo posarsi su di me con la medesima avidità. 
Gli altri non parevano accorgersi del suo strano modo di guardarli: notarono invece la mia paura e, dopo la sua scomparsa, questo mio atteggiamento di timore fornì la base su cui costruire assurdi sospetti. 
West in realtà era molto più spaventato di me, perché le sue abominevoli ricerche lo costringevano a una vita fatta di clandestinità e cieco terrore per ogni ombra. 
In parte temeva la polizia, ma talvolta, quando la sua inquietudine si faceva più profonda e oscura, la sua mente tornava a taluni esseri indescrivibili nei quali aveva iniettato una vita perversa che non aveva voluto estinguersi. 
Di solito i suoi esperimenti si concludevano con un colpo di rivoltella, ma non sempre era stato abbastanza rapido. 
Il nostro primo soggetto, per esempio, aveva cercato di scavare con le unghie il terreno della sua fossa. 
Vi era poi quel professore di Arkham che aveva compiuto una strage cannibalesca prima di essere catturato e rinchiuso senza essere identificato - in una cella del manicomio di Sefton dove per sedici anni aveva battuto la testa contro i muri imbottiti. 
Gli altri superstiti erano addirittura indescrivibili perché, negli ultimi anni, il suo fanatismo scientifico era degenerato in un'insana e assurda mania, che gli faceva spendere le sue principali risorse intellettuali nel tentativo di rivitalizzare non corpi umani interi, ma frammenti e parti staccate, talvolta congiunti a materiale organico di derivazione non umana. 
Prima di scomparire, era giunto a livelli allucinanti compiendo esperimenti talmente ripugnanti che non oso descriverli. 
Questo aspetto della personalità di West si era accentuato durante la Grande Guerra, nella quale entrambi servimmo come chirurghi. 
Nel definire oscuro il terrore di West per i suoi esemplari, mi riferisco in particolare alla complessità di questo sentimento. 
Il suo timore scaturiva non solo dalla consapevolezza dell'esistenza di tali mostruosità, ma anche dalla paura che, trovandolo, esse avrebbero potuto infliggergli orrende mutilazioni. 
La scomparsa di quegli esseri rendeva la situazione ancora più inquietante; di uno soltanto di essi West conosceva l'esatta dimora: la miserevole creatura rinchiusa nel manicomio. 
A tutto ciò si sommava una paura più sottile e profonda, un'inquietante sensazione, nata da uno strano esperimento compiuto nel 1915, quando militavamo nell'esercito canadese. 
Mentre infuriava un'aspra battaglia, West aveva rianimato il cadavere del maggiore Sir Eric Moreland Clapham-Lee, un nostro collega medico pluridecorato che conosceva i suoi esperimenti e sarebbe stato in grado di condurli lui stesso. 
Il cadavere era stato privato della testa per verificare la possibilità della sussistenza di una vita intelligente nel tronco separato dal cervello, e l'esperimento era riuscito proprio nel momento in cui una granata tedesca aveva praticamente demolito l'edificio. 
Il tronco aveva compiuto alcuni movimenti consapevoli e, incredibile a dirsi, nel medesimo istante, sia io che West fummo orribilmente certi di aver udito parlare la testa, staccata e custodita in un angolo buio del laboratorio. 
La granata era stata misericordiosa ma, scampato il pericolo, West non riuscì mai ad essere certo, come avrebbe desiderato, che noi due fossimo stati gli unici superstiti. 
Talvolta formulava agghiaccianti ipotesi sulla vendetta che avrebbe potuto compiere un medico senza testa, dotato del potere di rianimare i morti. 
L'ultima dimora di West fu un'elegante, antica villa che si affacciava su uno dei più vecchi camposanti di Boston. 
L'aveva scelta per motivi di carattere puramente simbolico e per soddisfare il suo bizzarro senso estetico, giacché la maggior parte delle tombe risalivano al periodo coloniale, ed erano quindi di nessuna utilità per uno scienziato che esigeva cadaveri freschissimi. 
Un laboratorio segreto era stato costruito nel sotterraneo da operai chiamati da altre zone, e conteneva un gigantesco forno crematorio usato per la completa eliminazione dei corpi e dei loro frammenti, o dei simulacri di corpi umani avanzati dai perversi esperimenti e dagli abominevoli passatempi dello scienziato. 
Durante gli scavi nel sotterraneo, i muratori avevano portato alla luce un muro antichissimo che senza dubbio doveva in qualche modo collegarsi al vecchio camposanto, anche se, data la sua profondità, era improbabile che comunicasse con qualcuno dei sepolcri presenti nel cimitero. 
Dopo una serie di ricerche West appurò che si trattava della parete esterna di un ampio vano segreto scavato sotto la tomba degli Averill, dove le ultime tumulazioni risalivano al 1768. 
Ero con lui mentre esaminava il muro stillante umidità e incrostato di salnitro messo a nudo dalle pale e dai picconi degli uomini, e già pregustavo il brivido macabro che ci avrebbe dato la scoperta di secolari segreti tombali. 
Ma, per la prima volta, la morbosa curiosità di West fu vinta dalle nuove paure che da un po' lo opprimevano; messi a tacere i suoi impulsi pervertiti ordinò che il muro fosse lasciato intatto e venisse intonacato normalmente. 
E rimase così, come una delle pareti del laboratorio segreto, fino all'ultima notte d'inferno. 
Come ho già detto, la durezza di West si era in parte attenuata, ma bisogna precisare che questa sua nuova debolezza era solo mentale, e del tutto non evidente dall'aspetto esteriore. 
Agli occhi degli altri, West apparve immutato fino alla fine: calmo, impassibile, esile, biondo, gli occhi azzurri dietro alle lenti, e un aspetto giovanile che tempo e paura sembravano non aver intaccato. 
Si mostrava gelidamente calmo persino quando ripensava ai segni d'unghie sulla tomba del nostro primo soggetto, e si guardava alle spalle; e persino quando ricordava la creatura cannibale che si agitava e mordeva le sbarre del manicomio di Sefton. 
La fine venne una sera in cui eravamo nel nostro studio, ed Herbert West divideva il suo sguardo scrutatore tra il giornale e la mia persona. 
Un titolo insolito sulle pagine spiegazzate aveva richiamato la sua attenzione: con esso, un titanico e innominabile artiglio aveva lacerato lo spesso strato del tempo accumulatosi nel corso di sedici lunghi anni. 
Un evento terrificante e incredibile si era verificato nel manicomio di Sefton, a meno di ottanta chilometri da Boston, terrorizzando la gente dei dintorni e sconcertando la polizia. 
A notte fonda, un gruppo di uomini silenziosi s'era introdotto nel recinto dell'ospedale e il loro capo aveva svegliato gli infermieri. 
Era un uomo massiccio, in divisa militare e parlava senza muovere le labbra, come una sorta di ventriloquo; la sua voce pareva provenire da una grossa scatola nera che recava con se. 
Il suo volto era privo di espressione, ed era caratterizzato da una bellezza di lineamenti del tutto fuori dalla norma. 
Eppure, quando la luce dell'atrio lo aveva illuminato, il portiere ne era rimasto allibito: perché quel volto era fatto di cera, e gli occhi erano pezzi di vetro dipinto. 
Quell'uomo pensò doveva aver subito un incidente mostruoso. 
Un altro individuo ancora più robusto, un colosso repellente la cui faccia bluastra sembrava corrosa per metà da qualche morbo sconosciuto, lo aiutava a camminare. 
Il militare aveva chiesto che gli venisse consegnato il mostro cannibale catturato ad Arkham sedici anni prima. 
Al rifiuto degli infermieri, aveva lanciato un segnale ai suoi uomini, che avevano risposto scatenando un vero inferno. 
Gli esseri demoniaci avevano malmenato, calpestato e azzannato tutti i sorveglianti che non avevano fatto in tempo a fuggire, uccidendone quattro e riuscendo infine a liberare il mostro. 
Le poche fra le vittime dell'aggressione che erano ancora in grado di riferire l'accaduto senza cadere in crisi isteriche, giuravano che quelle creature non agivano da uomini, ma piuttosto come automi agli ordini del loro capo dalla faccia di cera. 
Quando alla fine erano giunti i soccorsi, il drappello era sparito col suo infame bottino, senza lasciare traccia. 
Era già mezzanotte, e West sedeva ancora paralizzato, così com'era rimasto dall'istante in cui aveva letto la notizia. 
Fu il suono improvviso del campanello a farlo trasalire, gettandolo nel terrore. 
Tutti i domestici dormivano già nell'attico, così andai io ad aprire la porta. 
Come ho riferito alla polizia, sulla strada non c'era alcun furgone, ma soltanto un gruppo di strane figure con una grande cassa quadrata che depositarono sulla soglia, dopo che uno di essi ebbe sussurrato con voce innaturale: "Espresso Pagato". 
Si allontanarono quindi dalla villa procedendo in fila indiana, con passo vacillante e, mentre li osservavo incedere in modo così strano, ebbi la strana sensazione che si stessero dirigendo verso l'antico cimitero dietro la villa. 
Quando ebbi richiuso la porta, West, che era sceso anche lui, osservò la scatola. 
Era larga una settantina di centimetri per lato, e recava correttamente il nome di West e l'esatto indirizzo. 
Come mittente figurava: Da parte di Eric Moreland Clapham-Lee, St. 
Eloi, Fiandre. 
Sei anni prima, appunto nelle Fiandre, le macerie di un ospedale bombardato si erano chiuse sul tronco decapitato e rianimato del dottor Clapham-Lee, e sulla sua testa mozza che forse aveva parlato in modo intelligente. 
Neppure in quel momento West appariva turbato, e ciò rendeva il suo aspetto ancora più terribile. 
"è la fine", disse tuttavia in fretta. 
"Ma prima bruciamo questa cosa. 
" Portammo la cassa nel laboratorio, scendendo le scale con le orecchie tese e i nervi scoperti. 
Non ricordo molti particolari del resto, potete immaginare in quale stato mentale mi trovassi ma è una perfida menzogna insinuare che nel forno crematono io abbia introdotto il corpo di Herbert West. 
Fu la cassa, ancora chiusa, che io e lui vi infilammo, chiudendo poi lo sportello e dando corrente. 
Dal contenitore non giunse comunque alcun suono. 
Fu West il primo ad accorgersi che l'intonaco della parete che ci divideva dall'antica tomba aveva preso a sgretolarsi. 
Feci per fuggire, ma lui mi fermò. 
Allora vidi un piccolo varco tenebroso, avvertii un soffio gelido di vento infernale e respirai il lezzo sepolcrale delle viscere della terra. 
Non vi fu alcun suono, ma proprio in quell'istante la luce elettrica si spense e, in una sorta di fosforescenza abissale, vidi una schiera di creature silenti e indaffarate, quali soltanto la follia o peggio poteva aver creato. 
Era un'orda grottesca ed eterogenea di esseri dai tratti umani e semiumani, oppure dotato soltanto di brandelli di umanità, quando non erano del tutto disumani. 
L'orrida legione rimuoveva con flemmatica tranquillità i mattoni che formavano l'antico muro, staccandoli l'uno dopo l'altro dalla parete secolare. 
Quando alla fine il varco fu ampio a sufficienza, entrarono in fila nel laboratorio, preceduti da un essere con uno stupendo volto di cera, che li guidava avanzando con passo marziale. 
Dietro di lui marciava un mostro con gli occhi di un folle, e fu questi ad agguantare per primo Herbert West. 
Lo scienziato non oppose resistenza né emise un gemito. 
Allora tutti gli altri incubi gli si avventarono addosso e lo fecero a pezzi davanti ai miei occhi, portando via i brani della sua carne nella cripta sotterranea, già teatro di chissà quali abominii. 
La testa di West fu portata via dall'individuo con la faccia di cera, che indossava un'uniforme da ufficiale canadese. 
E, mentre il capo mozzo scompariva, vidi che gli occhi azzurri dietro le lenti brillavano d'un lampo di disperazione: il primo sentimento che vi avessi mai scorto. 
La mattina dopo, i servitori mi trovarono privo di sensi. 
West era sparito. 
Nel forno crematorio vi erano soltanto ceneri mute. 
Sono stato più volte interrogato, ma che cosa posso dire? 
Per la polizia la scomparsa di West non ha nulla a che fare con la tragedia di Sefton, né con quegli uomini con la cassa, dei quali negano addirittura l'esistenza. 
Ho raccontato della cripta e dell'invasione del nostro laboratorio: ma mi hanno riso in faccia, mostrandomi il muro intatto e perfettamente intonacato. 
Allora non ho detto più nulla. 
Per loro, sono un pazzo o un assassino: e forse pazzo lo sono davvero. 
Ma potrei non esserlo, se quelle maledette legioni d'oltretomba non fossero state così silenziose. 
NOTE: 1) Herbert West: Reanimator fu il primo racconto scritto da Lovecraft su commissione. 
Per i suoi gusti, si trattava di una cosa volgare. 
Così ne parla a Frank Belknap Long in una lettera dell'8 ottobre 1921: "il nostro comune amico George Julian Houtain si è imbarcato nell'impresa di pubblicare una rivista professionale, intitolata Home Brew, da porsi in vendita in edicola per 25 centesimi la copia. 
Mi ha chiesto di scrivergli una serie di storie truculente per un compenso di cinque dollari l'una, in modo da formare una serie di almeno sei vicende con un protagonista centrale. 
è una cosa decisamente non artistica. 
Scrivere su ordinazione, e tracciare un personaggio attraverso una serie di episodi artificiali, comporta la violazione di ogni spontaneità e unità di impressione, che sono caratteristiche fondamentali della narrativa breve. 
Riduce l'infelice autore a discendere al livello dei pennivendoli meccanici e privi di immaginazione. 
Tuttavia. 
quando si ha bisogno di denaro, non è lecito farsi scrupoli: perciò, ho accettato il lavoro" (N.d.C.). 
. 
2) L'inferno dei musulmani (N.d.C.). 
 13. 
La Paura In Agguato (1) 1. 
L'ombra sul camino L'aria era gonfia di tuoni la sera in cui mi recai alla rocca abbandonata in cima al monte delle Tempeste, in cerca della paura in agguato. 
Non ero solo, perché in quei tempi la mia folle temerarietà non si mesceva ancora a quell'ansia per il grottesco e il terribile che ha trasformato la mia esistenza in una continua ricerca degli orrori più inconsueti, nella fantasia come nella realtà. 
Avevo con me due fidati e robusti compagni che avevo fatto venire quando era giunto il momento opportuno: uomini che da tempo mi affiancavano nelle mie esplorazioni più rischiose, dal fisico adatto a quel genere di imprese. 
Ci eravamo allontanati nascostamente dal villaggio, evitando di attirare l'attenzione dei giornalisti che ancora si aggiravano nella zona dopo le vicende terrificanti del mese prima: l'incubo della morte strisciante. 
Pensai che forse mi sarebbero stati utili in seguito, ma in quel momento non li volevo attorno. 
Avesse voluto Iddio che qualcuno di loro mi avesse accompagnato nella ricerca! 
Almeno, non avrei dovuto sostenere da solo, e per tanto tempo, il peso della verità. 
Una verità che ho dovuto tenere in me per timore che il mondo mi avrebbe giudicato folle se l'avessi rivelata, o che sarebbe a sua volta sprofondato nella follia per le infernali implicazioni della mia scoperta. 
E adesso che ho infine deciso di parlare per evitare che i corsi e ricorsi continui del pensiero facciano di me un maniaco, mi pento di aver tanto atteso. 
Perché io, e io soltanto, so quale sorta di terrore si celi in agguato su quel monte spettrale e desolato. 
A bordo di una piccola automobile, traversammo chilometri di colli e foreste primordiali, fino a raggiungere il limite del bosco. 
Immersa nel buio della sera e spoglia delle frotte di curiosi abituali, la campagna d'attorno appariva più sinistra del solito, tanto che fummo più volte tentati di accendere i fari all'acetilene, pur sapendo che avremmo potuto attirare l'attenzione di qualcuno. 
Tramontato il sole, il paesaggio appariva desolato e inquietante, e sono convinto che la sua livida apparenza mi avrebbe ugualmente turbato anche se non avessi conosciuto il terrore che vi si annidava. 
Non si vedeva alcun animale selvatico: sono creature sagge, e sanno bene quando la morte è vicina, spiando con occhi torvi. 
Gli alberi secolari, spaccati dai fulmini, apparivano mostruosamente enormi e contorti, e il resto della vegetazione era fitta e avvinghiata su se stessa in modo innaturale. 
Tutto intorno, crepacci e tumuli nel terreno lacerato dalle folgori e invaso dalle erbacce, disegnavano nell'ombra sembianze di serpenti e teschi umani ingranditi a proporzioni gigantesche. 
Sul monte delle Tempeste, la paura era in agguato da più di un secolo. 
Era un fatto che avevo appreso dai giornali, dopo la catastrofe che per la prima volta aveva dato notorietà a quella regione. 
L'epicentro dell'orrore era un picco remoto e solitario in una zona dei Catskill (2), dove la civiltà olandese, penetratavi in modo superficiale e transitorio, s'era lasciata alle spalle nient'altro che poche masserie diroccate e una popolazione miserabile al limite della degradazione, i cosiddetti squatter, incrostati in squallidi villaggi di casupole sui dirupi isolati. 
La gente normale si guardava bene dall'avvicinarsi alla località, almeno prima che vi fosse istituita la polizia di Stato. 
Anche adesso, tuttavia, i poliziotti a cavallo la perlustravano soltanto sporadicamente. 
 Chi invece è di casa nei villaggi disseminati su quei monti, è la paura, che costituisce uno dei principali argomenti di conversazione di quella povera gente ignorante, nelle occasioni in cui qualcuno di essi lascia le vallate per vendere qualche cesto intrecciato a mano in cambio di quei pochi generi di prima necessità che non potevano procurarsi con la caccia o l'allevamento del bestiame. 
Il luogo geometrico del terrore era la residenza abbandonata dei Martense, fuggita da tutti, che dominava dall'alto le pendici che, gradatamente, portavano ad una cresta sulla quale era situata un'altura, la cui tendenza ad essere flagellata dai temporali le aveva fatto guadagnare il nome di monte delle Tempeste. 
Da più di cent'anni, l'antica dimora di pietra chiusa nei boschi era al centro di racconti vaghi e spaventosi, tessuti attorno a un pericolo silenzioso che in estate strisciava fuori dal suo nascondiglio, dilagando all'intorno. 
Con ottusa insistenza gli abitanti dei miseri villaggi raccontavano di un demone che, dopo il tramonto, aggrediva i viandanti solitari portandoli via con sé o abbandonandoli dilaniati sul terreno. 
Talvolta i montanari accennavano anche a tracce di sangue che conducevano verso il maniero abbandonato. 
Secondo alcuni, erano i tuoni a richiamare la paura in agguato inducendola ad uscire dalla sua tana; altri aggiungevano che il tuono era la sua voce. 
Ma la gente che viveva al di fuori di quelle fitte foreste non aveva mai dato credito a quelle voci diverse e contraddittorie, né alle incoerenti e stravaganti descrizioni del demone appena intravisto. 
Eppure, nella zona, non vi era fattore o abitante dei villaggi che dubitasse del fatto che la dimora dei Martense fosse infestata da una entità demoniaca. 
La storia locale non dava adito a dubbi, anche se i curiosi che avevano visitato il castello spinti dal racconto particolarmente colorito di qualche squatter, non avevano mai trovato alcuna traccia della presenza spettrale. 
Le donne più anziane raccontavano di strane leggende relative al demone dei Martense; leggende che riguardavano la stirpe stessa dei Martense, la peculiare disuguaglianza cromatica degli occhi che si tramandava ereditariamente da un membro all'altro della famiglia, l'anomala longevità, e il delitto all'origine della maledizione sul loro nome. 
Il terrore che mi aveva portato sul luogo sembrava l'inattesa e portentosa conferma delle più stravaganti leggende dei montanari. 
In una notte d'estate, dopo un temporale di violenza inaudita, l'intera popolazione delle campagne lì intorno fu destata dalla fuga impetuosa degli squatter, provocata da qualcosa di più concreto di una pura illusione. 
Folle sconvolte di montanari raccontarono urlando e piangendo che un orrore senza nome si era abbattuto su di loro, e nessuno dubitò della loro parola. 
Non lo avevano visto, ma da uno dei villaggi erano giunte grida strazianti dalle quali avevano compreso che la morte strisciante era arrivata. 
La mattina seguente, gruppi di cittadini e di poliziotti seguirono i montanari terrorizzati fino al luogo nel quale dicevano fosse discesa la morte. 
E la morte vi era davvero! 
Il terreno sottostante uno dei villaggi era franato in seguito allo scoppio di un fulmine, distruggendo parecchie delle casupole maleodoranti. 
Ma i danni alle cose apparivano insignificanti rispetto alla strage degli esseri umani: dei settantacinque abitanti del villaggio non ne rimaneva più alcuno. 
Il suolo dissestato era cosparso di sangue e di resti umani che testimoniavano in maniera fin troppo cruda lo strazio prodotto dalle zanne e dagli artigli del demone. 
Nessuna traccia visibile si allontanava tuttavia dal luogo della carneficina. 
Tutti concordarono nell'attribuire il massacro a una belva immonda, e nessuno osò rilanciare l'accusa che tal genere di morti misteriosi fosse frutto dei sordidi delitti tipici delle comunità degenerate. 
L'accusa fu riproposta soltanto quando si appurò che circa venticinque dei settantacinque presenti abitanti del villaggio non figuravano nel conto dei cadaveri. 
Ma, anche in tal caso, l'ipotesi che cinquanta persone potessero essere state uccise in modo così orribile da un numero di assassini inferiore a loro della metà, appariva poco plausibile. 
C'era solo un fatto incontestabile: in una notte d'estate, un fulmine era piombato dal cielo e aveva lasciato un intero villaggio senza vita, disseminato di cadaveri straziati, storpiati e dilaniati. 
Benché il villaggio distasse cinque chilometri dall'antica residenza dei Martense, la gente delle montagne aveva subito associato l'inspiegabile orrore alla dimora stregata. 
Gli inquirenti erano invece piuttosto scettici, e soltanto per scrupolo avevano perquisito il palazzo, escludendolo poi dalle indagini, visto che l'edificio era palesemente disabitato e abbandonato. 
Alcuni abitanti dei villaggi e della campagna circostante avevano invece perlustrato di loro iniziativa il luogo con cura meticolosa. 
Misero l'abitazione sottosopra, scandagliarono gli stagni e i ruscelli, abbatterono i cespugli e rastrellarono le foreste vicine. 
Ma fu tutto inutile: la morte era giunta e se n'era andata senza traccia, lasciando dietro di sé nient'altro che la distruzione. 
Al secondo giorno di ricerche, la cosa finì sui giornali, e il monte delle Tempeste venne invaso dagli inviati. 
Questi descrissero ogni cosa senza risparmiare particolari, e raccolsero molte interviste per illustrare i retroscena di quell'orrore, così come venivano tramandati dalle vecchie del luogo. 
Da esperto di fatti orrendi e straordinari, fui dapprima scarsamente stimolato da quei resoconti, ma la settimana successiva mi parve di scorgere un'atmosfera inquietante che aleggiava intorno a quei fatti. 
Sicché, il 5 agosto 1921, presi una stanza nell'albergo di Lefferts Corners, il villaggio più vicino al monte delle Tempeste, affollato dai giornalisti e quartier generale degli uomini impegnati nelle ricerche. 
Dopo tre settimane, la presenza dei cronisti cominciò a diradarsi, lasciandomi libero di dare inizio alla mia terribile esplorazione, basata su un'inchiesta e una serie di sopralluoghi che frattanto avevo condotto personalmente. 
Così, in quella notte estiva, mentre i tuoni rombavano distanti, fermai la piccola auto e, insieme a due compagni armati, mi inerpicai a piedi su per le pendici del monte delle Tempeste, risalendo a fatica l'ultimo tratto di terreno irto di tumuli. 
Munito di torcia elettrica, ne proiettai il fascio luminoso sulle grigie muraglie spettrali che cominciavano a intravedersi tra le querce gigantesche. 
In quella livida solitudine notturna, e nella luce incerta, la massiccia e compatta struttura svelava oscure avvisaglie di terrore che la luce diurna non sapeva rivelare. 
Non esitai, perché ero risoluto a sperimentare una mia idea. 
Ero convinto che il tuono inducesse quel demone letale ad uscire da un suo spaventoso nascondiglio, ed ero fermamente intenzionato a vederlo, fosse esso una solida entità diabolica o una fumosa pestilenza. 
Avevo già perlustrato a fondo il rudere, e sapevo come attuare il mio piano. 
La vecchia camera di Jan Martense sarebbe stata la sede della nostra veglia: un'intima percezione mi diceva che l'appartamento di quell'antica vittima, il cui assassinio veniva celebrato ancora dalle leggende locali, era il luogo adatto per noi. 
La camera, che misurava circa sette metri per lato, era invasa come le altre da vecchio ciarpame, residuo della mobilia di un tempo. 
Era al secondo piano, nell'angolo sudorientale del castello, ed aveva un'enorme finestra che affacciava a levante, ed un'altra molto più stretta prospiciente il meridione, entrambe sprovviste di vetri e di scuri. 
Dirimpetto alla finestra grande vi era un gigantesco camino olandese con piastrelle bibliche raffiguranti la parabola del figliuol prodigo. 
Di fronte alla finestra stretta, vi era invece uno spazioso letto incassato nel muro. 
Mentre il fragore dei tuoni, in parte attutito dai fitti alberi, si faceva più intenso, presi ad attuare i particolari del mio piano. 
Innanzitutto fissai al davanzale della finestra più grande tre scale di corda che avevo portato con me. 
Le avevo già provate, e sapevo che raggiungevano una superficie erbosa che faceva al caso nostro. 
Poi, tutti e tre insieme, trascinammo da un'altra stanza l'ampio telaio di un letto a quattro colonne e lo sistemammo lateralmente alla finestra. 
Quindi lo coprimmo di fronde d'abete, sulle quali ci adagiammo estraendo le automatiche. 
Mentre due di noi riposavano, il terzo avrebbe fatto la guardia. 
Da qualunque direzione fosse giunto il demone, ci eravamo assicurati una possibilità di fuga. 
Se fosse venuto dall'interno della casa, avremmo usato le scale di corda alla finestra; se invece fosse giunto dall'esterno, allora avremmo preso la via della porta e i gradini. 
A giudicare dai precedenti, non credevamo che, se le cose si fossero messe al peggio, ci avrebbe inseguito a lungo. 
Il mio turno di guardia iniziò a mezzanotte ma, verso l'una, malgrado l'aria sinistra della casa, le finestre spalancate e l'approssimarsi dei tuoni e dei fulmini, cominciai ad avvertire una curiosa sonnolenza. 
Mi trovavo in mezzo ai miei due compagni, George Bennett rivolto verso la finestra e William Tobey verso il caminetto. 
Bennett si era addormentato, colto evidentemente dal medesimo anomalo torpore che appannava la mia mente, sicché scelsi Tobey per il successivo turno di sorveglianza; ma anche lui reclinava di quando in quando la testa sonnecchiando. 
Durante la mia ora di veglia avevo fissato il camino con un'intensità che giudicai io stesso molto strana. 
I tuoni intanto si intensificavano e, probabilmente, il loro fragore dovette molestare i miei sogni perché, nel breve tempo in cui dormii, ebbi visioni apocalittiche. 
Ad un certo punto, quasi mi svegliai, forse perché, nell'inquietudine, il compagno addormentato rivolto alla finestra mi aveva gettato un braccio sul petto. 
L'urto mi scosse dal sonno profondo in cui ero immerso, ma non mi destai completamente, così da vedere se Tobey stesse di sentinella, ma avvertii una fitta d'ansia. 
Mai, prima d'allora, la presenza del male mi aveva oppresso con tanta chiarezza. 
Poi dovetti nuovamente cadere preda del sonno, giacché la mia mente emerse da un caos fantasmagorico quando la notte si riempì delle grida più raccapriccianti che avessi mai udito, tali da soverchiare in orrore ogni mia precedente esperienza o immaginazione. 
In quelle urla l'essenza più intima e profonda della paura e dell'angoscia umana tendeva disperatamente e follemente a raggiungere le nere porte dell'oblio. 
Riaprii la mente per trovarmi nella follia e con la sensazione di una beffa demoniaca mentre, scivolando sempre più gilungo scenari inconcepibili, un'angoscia tremenda e cristallina lampeggiava fra visioni d'incubo. 
Eravamo al buio fitto ma, dallo spazio vuoto alla mia destra, intuii che Tobey se n'era andato, e Iddio soltanto sapeva dove. 
Sul torace sentivo invece ancora il peso del braccio del dormiente alla mia sinistra. 
Giunse poi la folgore devastante che scosse l'intera montagna, rischiarò i più cupi recessi dell'antico bosco e spaccò in due il patriarca di quegli alberi nodosi. 
Al balenio demoniaco del mostruoso globo di fuoco il mio compagno addormentato si scosse bruscamente, mentre il bagliore che si irradiava dalla finestra rivelò un'ombra apparsa sulla canna fumaria del camino, dal quale non avevo mai distolto lo sguardo. 
Perché io sia vivo, e non sia impazzito, è un prodigio che non so spiegare. 
Visto che l'ombra sul camino non apparteneva a George Bennett, né a qualsivoglia creatura umana, bensì ad una anomalia blasfema emersa dai crateri più profondi degli abissi infernali. 
Un innominabile e deforme abominio che la mente umana non può accettare e la penna non sa descrivere. 
Un istante dopo mi ritrovai da solo nella dimora maledetta, balbettante e scosso dai brividi. 
George Bennett e William Tobey erano scomparsi senza lasciare traccia, neppure di lotta. 
Non se ne seppe mai più nulla. 
2. 
Un viandante nella tempesta Dopo quella orribile esperienza nella casa circondata dai boschi, rimasi per giorni chiuso in camera nell'albergo di Lefferts Corners, prostrato dalla tensione nervosa. 
Non ricordo in che modo riuscii a raggiungere l'auto, a metterla in moto e a far ritorno inosservato al villaggio. 
Di tutto ciò non ho più memoria. 
Mi rimane soltanto una vaga impressione di alberi titanici dai rami minacciosi, di cupi rumori di tuono, e di ombre infernali sui bassi tumuli che punteggiano la regione. 
E, mentre rabbrividivo e meditavo su quell'ombra, mi resi conto di esser giunto a intravvedere uno dei supremi orrori della Terra. 
Una cosa venuta dall'ignoto, una delle minacce senza nome delle quali talvolta udiamo il fioco stridore sui confini più remoti dello spazio; solo la limitatezza della nostra visuale ci conferisce una misericordiosa immunità nei loro confronti. 
Non osavo neppure analizzare o tentare di identificare l'ombra che avevo visto. 
Quella notte, qualcosa si era frapposto tra me e la finestra e, al solo pensiero di quel qualcosa, tremavo ogni volta che non riuscivo a respingere l'impulso di pormi delle domande. 
Se solo avesse ringhiato, o latrato, o riso istericamente, almeno ciò ne avrebbe attenuato l'abissale estraneità. 
E invece era rimasto in totale silenzio. 
Mi aveva poggiato un pesante braccio, o forse una zampa, sul petto La sua natura era dunque organica, o un tempo doveva esserlo stata Jan Martense, del quale avevamo profanato la camera, era sepolto nel cimitero vicino alla villa Dovevo trovare Bennett e Tobey, se pur erano ancora vivi Perché aveva catturato loro, lasciando me per ultimo? 
Il sonno mi opprime in modo insostenibile, i sogni sono orrendi In breve mi resi conto che, se non avessi raccontato la mia storia a qualcuno, sarei impazzito senza rimedio. 
Avevo già deciso di non abbandonare la ricerca della paura in agguato perché, nella mia sconsiderata ignoranza, ritenevo che l'incertezza fosse peggiore della verità, per quanto terribile potesse dimostrarsi. 
Stabilii la condotta migliore. 
Decisi chi mettere a parte delle mie confidenze e in che modo tentar di catturare quella cosa che aveva dissolto nel nulla due uomini e aveva proiettato la sua ombra d'incubo sul camìno. 
A Lefferts Corners avevo fatto conoscenza con diversi giornalisti dimostratisi assai cordiali. 
Un certo numero di essi erano rimasti sul posto per raccogliere gli ultimi echi sollevati dalla tragedia. 
Tra questi, decisi di scegliermi un collaboratore e, pensandoci, decisi per un certo Arthur Munroe: un uomo magro e bruno, sui trentacinque, che per cultura, gusti, intelligenza e carattere, sembrava libero da idee ed esperienze convenzionali. 
Un pomeriggio dei primi di settembre, Arthur Munroe ascoltò il mio racconto. 
Vidi subito che era attento e interessato a quanto gli stavo riferendo; quando ebbi concluso, analizzò la cosa con acume e capacità di giudizio. 
Il suo consiglio fu molto assennato: mi raccomandò di rimandare ogni operazione nella dimora di Martense fino a quando non avessimo raccolto maggiori notizie su quel luogo e la sua storia. 
Su sua iniziativa, rastrellammo la campagna lì intorno in cerca di informazioni sulla famiglia Martense, e scoprimmo così un uomo in possesso di un antichissimo diario dal contenuto illuminante. 
Parlammo anche a lungo con i montanari che la paura del mostro non aveva ancora spinto altrove. 
Stabilimmo quindi di compiere una esplorazione completa e definitiva dei luoghi associati alle diverse tragedie che popolavano le leggende degli squatter, dopodiché avremmo affrontato il compito finale, cioè l'esame della vecchia dimora alla luce delle informazioni acquisite. 
Inzialmente, i risultati non furono significativi, ma confrontandoli per trarne un quadro completo, ci accorgemmo di un fatto: il numero delle morti orribili era di gran lunga maggiore nelle zone relativamente vicine al castello maledetto o ad esso collegate da lingue di foresta intricata. 
è pur vero che vi erano delle eccezioni: difatti, la tragedia che aveva richiamato l'attenzione del mondo si era verificata in uno spazio privo di alberi, distante sia dal maniero che dalla foresta. 
Sulla natura e l'aspetto della paura in agguato non riuscimmo a cavare granché dai miseri abitanti delle capanne, troppo spaventati per essere coerenti. 
Di volta in volta, lo definivano drago e gigante, demone del tuono e pipistrello, avvoltoio e albero che cammina. 
Ci parve di capire comunque che si trattava di un organismo vivente, altamente suscettibile alle scariche elettriche dei temporali; e, benché taluni racconti lo dicessero dotato di ali, la sua avversione per gli spazi aperti rendeva più probabile l'ipotesi di una creatura terrestre. 
L'unico fatto incompatibile con questa congettura era la rapiù dità con la quale il mostro doveva essersi spostato per commettere tutti i misfatti attribuitigli. 
Grazie alle nostre indagini, conoscemmo meglio gli squatter, e li trovammo curiosamente simpatici sotto diversi aspetti: erano in fondo creature semplici che, per l'isolamento e l'avversa ereditarietà, avevano disceso di qualche grado la scala evolutiva. 
Nutrivano un certo timore verso gli estranei ma, a poco a poco, si abituarono a noi e, alla fine, ci furono di grande aiuto quando esplorammo i boschi e demolimmo ogni tramezzo della dimora nella nostra ricerca della paura in agguato. 
Chiedemmo loro di aiutarci a cercare Bennett e Tobey, e si dimostrarono molto dispiaciuti: ci avrebbero dato volentieri una mano, ma erano convinti che le due vittime che cercavamo fossero sparite completamente da questo mondo, così come i membri dispersi della loro comunità. 
Presto ci convincemmo che il numero delle persone scomparse o uccise era in realtà grandissimo, e che persino gli animali selvaggi erano stati sterminati; ci aspettavamo perciò con apprensione altre tragedie simili. 
A metà di ottobre, ci rendemmo conto con sconcerto di non aver compiuto in realtà alcun progresso sostanziale. 
Il perdurare del bel tempo aveva impedito che si verificassero altre aggressioni demoniache, e la scrupolosa quanto vana accuratezza con la quale avevamo condotto le nostre ricerche all'interno della casa e nella campagna circostante, ci stava facendo tornare all'ipotesi che la paura in agguato fosse un'entità immateriale. 
Temevamo che il freddo avrebbe interrotto le nostre esplorazioni giacché tutti convenivano che il demone fosse generalmente inattivo durante l'inverno. 
Per questo la nostra ultima esplorazione diurna fu caratterizzata da un senso d'ansia misto a rassegnazione. 
Mèta della nostra indagine era il villaggio vlsitato dall'orrore, un gruppo di capanne lasciate deserte dagli squatter atterriti. 
Il villaggio fatto segno dal destino non aveva alcun nome, e da lungo tempo sorgeva in una gola priva di alberi ma riparata dalle due alture tra le quali si apriva, chiamate Cone Mountain e Maple Hill. 
Era tuttavia più vicino a quest'ultima: difatti, alcune delle abitazioni più misere non erano altro che tane ricavate sul suo fianco. 
Dal punto di vista geografico, era a circa tre chilometri a nord-ovest della base del monte delle Tempeste e a quasi cinque chilometri dal maniero racchiuso tra le querce. 
Nel tratto che separava quest'ultimo dal villaggio, per buoni tre chilometri si stendeva l'aperta campagna, pianeggiante ad eccezione di balze basse e sinuose come serpenti. 
La vegetazione era costituita da erba e sterpaglie disseminate qua e là. 
Considerando questa topografia, avevamo concluso che il demone poteva essere giunto solo dalla Cone Mountain, dove una boscosa propaggine meridionale correva a poca distanza dal contrafforte occidentale del monte delle Tempeste. 
Il misterioso cedimento del terreno lo attribuimmo poi ad una frana della Maple Hill, sul cui fianco si trovava un alto e solitario albero dal tronco squarciato sul quale si era abbattuta la folgore che aveva richiamato il demone. 
Quando, per la ventesima volta o forse più, io e Arthur Munroe frugammo minuziosamente ogni centimetro del villaggio devastato fummo colti da uno scoramento frammisto a nuove e indistinte paure. 
Ci pareva del tutto innaturale, anche in un momento in cui sembravano all'ordine del giorno cose terrificanti e innaturali, il fatto di trovarci dinanzi a uno scenario così desolatamente privo di indizi, anche dopo avvenimenti di tale catastrofica portata. 
Ci muovevamo sotto un cielo di piombo che si faceva sempre più cupo, animati da quella tragica e cieca premura che nasce dalla necessità di agire combinata al senso dell'inutilità. 
Con scrupolo estremo, rastrellammo tutta la zona: entrammo nuovamente in tutte le baracche, cercammo eventuali cadaveri in ogni possibile rifugio sulle pendici del colle, setacciammo ogni metro di impervio terreno adiacente al pendio in cerca di tane e caverne: tutto invano. 
Eppure, come ho già detto, nuove e indistinte paure incombevano minacciose su di noi, come se giganteschi grifoni dalle ali di pipistrello si affacciassero a spiarci invisibili, dalla cima delle montagne, beffandosi di noi con gli occhi di creature cresciute nell'inferno, e consapevoli degli abissi che ci dividono dall'ignoto. 
Mentre il pomeriggio avanzava, divenne sempre più difficile vedere nell'oscurità e, d'improvviso, udimmo il rombo del tuono annunziare il temporale che si addensava sulla vetta del monte delle Tempeste. 
Naturalmente, trovandoci in quel luogo, il rumore produsse in noi una certa eccitazione, che certo sarebbe stata ben più intensa se fosse già calata la notte. 
Sperammo, senza farci molte illusioni, che il temporale durasse fin dopo il tramonto, e con tale idea sospendemmo l'infruttuosa ricerca sul pendio del colle e ci dirigemmo verso il più vicino villaggio per chiedere agli squatter di aiutarci nelle indagini. 
Per quanto intimoriti, alcuni tra gli uomini più giovani, fidandosi della nostra guida e protezione, non ci rifiutarono aiuto. 
Ci eravamo appena messi in cammino, quando fummo sommersi da una cascata accecante di pioggia torrenziale che ci costrinse a trovare riparo. 
La cupa, quasi notturna oscurità del cielo ci faceva procedere alla cieca ma, grazie ai lampi frequenti e alla nostra ormai perfetta conoscenza del villaggio, raggiungemmo in breve la capanna meno malridotta: un ammasso eterogeneo di tronchi e assi la cui porta ancora esistente e la minuscola finestra affacciavano entrambe sulla Maple Hill. 
Sbarrammo la porta dietro di noi contro la furia del vento e della pioggia, e sistemammo le rozze imposte della finestrella che avevamo localizzato nelle precedenti ricerche. 
Non era allegro starsene lì dentro, seduti su casse traballanti al buio pesto, ma accendemmo le pipe e, di quando in quando, rischiaravamo la baracca con le lampade tascabili. 
A tratti, dalle fessure della parete balenavano i guizzi luminosi dei fulmini, che apparivano particolarmente vividi tanto era cupo quel pomeriggio. 
Rabbrividendo, rammentai una veglia simile sul monte delle Tempeste in una altrettanto spaventosa notte temporalesca. 
Mi tornò in mente la domanda che mi perseguitava da quando avevo incontrato l'orrore, e mi chiesi perché il demone, avvicinatosi a noi tre dalla finestra o dall'interno della casa, avesse assalito i due uomini ai miei lati risparmiando proprio me che ero nel mezzo fino a quando il titanico globo di fuoco lo aveva spaventato inducendolo a fuggire. 
Perché non aveva afferrato le sue vittime secondo una successione logica? 
Da qualunque direzione fosse giunto, io avrei dovuto essere la sua seconda preda: perché dunque non mi aveva preso? 
Di qual genere di lunghi tentacoli si serviva? 
O aveva capito che io ero il capo e mi aveva lasciato per ultimo volendo riservarmi una sorte peggiore di quella toccata ai miei compagni? 
Mentre riflettevo, un fulmine terrificante, quasi fosse predisposto a sottolineare la mia inquietudine, si abbatté lì vicino, seguito subito dal fragore di una frana del terreno. 
Nel medesimo istante, gli ululati del vento inferociti aumentarono in un crescendo infernale. 
Eravamo certi che l'unico albero rimasto sulla Maple Hill fosse stato colpito nuovamente, e Munroe si alzò dalla cassa sulla quale era seduto e si recò alla finestrella per accertarsi dei danni. 
Non appena ebbe rimosso l'imposta, vento e pioggia irruppero nella casupola urlando tanto da assordarci. 
Non capii quel che Munroe aveva detto, e attesi che si sporgesse al di fuori per scrutare quel pandemonio della natura. 
Il vento a poco a poco cominciò a placarsi, e così pure l'inconsueta oscurità prese ad attenuarsi, annunziandoci che la tempesta stava per finire. 
Avevo sperato che proseguisse fino a sera per favorire la nostra ricerca, ma un furtivo raggio di sole penetrato da un foro del legno alle mie spalle mi disilluse al riguardo. 
Dissi a Munroe che sarebbe stato utile fare un po' di luce nella baracca anche a costo di affrontare la pioggia, e così disserrai la rozza porta. 
Il terreno di fuori era un acquitrino di fango e pozzanghere, variegato da nuovi cumuli di terra prodotti dalla frana. 
Non scorgevo tuttavia nulla che potesse giustificare l'interesse del mio compagno, ancora silenziosamente proteso fuori dalla finestra. 
Mi accostai a lui e gli toccai una spalla, ma non si mosse. 
Allora, quasi scherzosamente, lo scrollai e lo girai verso di me: ed ecco che mi sentii avvolto dalle spine soffocanti di un orrore velenoso le cui radici affondavano nel buio del passato ancestrale e negli abissi insondati della notte che si cela oltre l'eternità. 
Perché Arthur Munroe era morto. 
E su ciò che restava della sua testa r¢sa e spolpata, non vi era più il volto. 
3. 
Il significato del bagliore rosso L'8 novembre 1921, in una notte spaventosa, munito di una lanterna che proiettava lugubri ombre, giunsi da solo alla tomba di Jan Martense, e cominciai a scavare con la furia di un folle. 
Mi ero organizzato sin dal pomeriggio perché avevo scorto l'aria incupirsi annunziando tempesta e, quando a sera la furia degli elementi era esplosa sulla vegetazione grottescamente ìntricata, ne ero stato immensamente lieto. 
La mia mente, certo, era stata sconvolta dagli eventi successivi al 5 di agosto: l'ombra demoniaca nella casa dei Martense, la tensione frustrata delle ricerche, e il fatto orribile che si era verificato nel villaggio in ottobre durante il temporale. 
Dopo quest'ultimo evento, avevo scavato la tomba per un uomo la cui morte non riuscivo a comprendere. 
E sapevo che neppure le autorità avrebbero saputo spiegarsela: per questo preferii far credere che Arthur Munroe avesse abbandonato la regione. 
La polizia lo cercò a lungo, senza ovviamente alcun risultato. 
Gli squatter, quelli sì, forse avrebbero capito: ma non volli rischiare di spaventarli ulteriormente. 
Quanto a me, mi pareva di essere diventato insensibile, di sicuro in seguito alla violenta emozione che il mio cervello aveva subito nella dimora dei Martense. 
Sicché, adesso, non pensavo ad altro che alla ricerca di un orrore che ormai aveva assunto per me proporzioni smisurate; una ricerca che la sorte di Arthur Munroe mi aveva convinto a proseguire nella massima segretezza e nella più completa solitudine. 
Lo stesso scenario che avevo sott'occhio durante lo scavo sarebbe bastato da solo a spezzare la resistenza nervosa di qualsiasi uomo normale. 
Lugubri alberi oscenamente antichi, enormi e contorti, mi scrutavano minacciosi dall'alto dei loro tronchi grotteschi, circondandomi come le colonne di un infernale tempio druidico. 
Attutivano il boato dei tuoni, smorzavano l'ululato del vento graffiante, e lasciavano filtrare solo scarsi rivoli di pioggia. 
Oltre i tronchi laceri si ergevano sullo sfondo, illuminati da fievoli lampi di luce che a stento passavano fra le fitte chiome, gli umidi blocchi di pietra ricoperti d'edera della dimora deserta; poco più avanti, si scorgeva il giardino olandese abbandonato, i cui sentieri erano contaminati da una vegetazione bianca e lussureggiante, fetida e r¢sa da funghi e muffe, che mai vedeva la luce del sole. 
Intorno a me c'era il camposanto, dove alberi deformi gettavano l'ombra dei loro rami contorti, e le radici frugavano sotto le lapidi sconsacrate succhiando il veleno da ciò che vi era sepolto. 
Di quando in quando, sotto il disgustoso manto di foglie putride che marcivano nel buio della foresta, distinguevo i sinistri contorni dei bassi tumuli di terra che butteravano quella regione sfregiata dalle folgori. 
Era stata la storia a condurmi a quella sepoltura dimenticata. 
La storia era infatti rimasta l'unico punto fermo, dopo che ogni altra cosa era sprofondata nell'orrore. 
Ero convinto ormai che la paura in agguato non fosse un'entità materiale, ma uno spettro dalle zampe di lupo che si manifestava con i fulmini di mezzanotte. 
Le molte tradizioni locali che avevo raccolto assieme ad Arthur Munroe, mi inducevano a credere che lo spettro appartenesse a Jan Martense, morto nel 1762. 
Per quel motivo mi trovavo lì a scavare come un folle nella sua tomba. 
L'imponente residenza era stata costruita nel 1670 da Gerritt Martense, un ricco mercante di New Amsterdam il quale, contrario alle trasformazioni verificatesi sotto il dominio britannico, aveva fatto erigere quella magnifica dimora in cima ad una solitaria vetta boscosa, attratto dalla solitudine e dal maestoso panorama. 
L'unico inconveniente che aveva deluso le sue aspettative era la frequenza con la quale quella vetta isolata era percorsa da terrificanti temporali. 
Nello scegliere il colle ove far costruire la villa, Gerritt Martense aveva erroneamente attribuito quelle furiose intemperanze della natura ad una bizzarria della stagione estiva; ma, col tempo, si era reso conto che era il luogo stesso ad essere particolarmente esposto alle folgori. 
E poiché i boati temporaleschi avevano effetto lacerante sul suo sistema nervoso, pensò bene di attrezzare un vano sotterraneo dove potersi rifugiare durante gli uragani più violenti. 
Dai discendenti di Gerritt Martense si sa ancor meno di lui; tutti furono allevati nell'odio per la civiltà inglese, e si tenevano lontano dai colonizzatori che invece avallavano la nuova politica. 
Condussero un'esistenza estremamente appartata e, a detta della gente, tale isolamento aveva fatto sì che non parlassero né comprendessero bene la lingua dei loro simili. 
All'aspetto si distinguevano per una peculiarità ereditaria: la diseguaglianza cromatica degli occhi, uno azzurro e l'altro castano. 
I contatti sociali si fecero sempre più radi, fino a costringerli a contrarre matrimonio con esponenti della numerosa classe servile che viveva nei paraggi della loro proprietà. 
Molti membri di quella prolifica stirpe, degenerati, si spostarono dall'altra parte della vallata mescolandosi alla popolazione ignorante che avrebbe dato origine ai miserabili squatter. 
Gli altri esponenti della famiglia rimasero invece morbosamente avvinghiati alla dimora avita, facendosi sempre più schivi e taciturni, e sviluppando una sorta di sensibilità nervosa alle frequenti tempeste. 
Di tutto ciò, il mondo esterno ebbe notizia grazie principalmente al giovane Jan Martense, che, spinto da naturale irrequietezza, si arruolò nell'esercito coloniale quando persino sul monte delle Tempeste si seppe del congresso di Albany (3). 
Jan fu il primo dei discendenti di Gerritt a vedere tanto del mondo, e quando nel 1760, dopo sei anni di vita militare, fece ritorno alla sua casa sperduta, fu odiato come un estraneo dal padre, dagli zii e dai fratelli, nonostante gli occhi di diverso colore ne facessero un vero Martense. 
Il giovane non condivideva più le stravaganze e i pregiudizi dei parenti, e i temporali di montagna non esercitavano più su di lui alcun effetto nefasto, come una volta. 
Anzi, quell'ambiente ormai lo deprimeva, e più di una volta confidò per lettera a un amico di Albany il suo desiderio di abbandonare la casa paterna. 
Nella primavera del 1763, Jonathan Gifford, l'amico di Jan residente ad Albany, si preoccupò per un prolungato silenzio del suo corrispondente; tanto più che sapeva delle condizioni e dei conflitti a casa Martense. 
Decise allora di far visita all'amico e, in groppa al suo cavallo, partì alla volta dei monti. 
Nel suo diario annotò che giunse al monte delle Tempeste il 20 settembre, trovando il castello in stato di drammatica decadenza. 
I cupi Martense dai bizzarri occhi, sudici e animaleschi al punto da disgustarlo, gli riferirono, metà a parole e metà a grugniti, che Jan era morto. 
Gli ripeterono più volte che il giovane era stato colpito da un fulmine l'autunno precedente, e aggiunsero che era sepolto nel giardino abbandonato. 
Mostrarono pure al visitatore la tomba, priva di lapide o altro segno distintivo. 
Qualcosa nei modi e nell'aspetto dei Martense destò in Gifford un senso di ripugnanza e di sospetto, per cui, la settimana dopo, tornò armato di pala e piccone per esaminare la fossa. 
Vi trovò ciò che aveva sospettato: un cranio sfondato ferocemente da colpi selvaggi. 
Rientrò ad Albany, e accusò i Martense dell'assassinio del congiunto. 
Non fu rinvenuta alcuna prova legale, ma la storia si diffuse subito nelle campagne, e da allora i Martense vennero evitati da tutti. 
Nessuno volle più avere a che fare con loro, e il remoto maniero fu schivato come un luogo maledetto. 
Riuscirono comunque a sopravvivere grazie ai raccolti delle loro terre, e le luci che si intravedevano dai colli distanti testimoniavano della loro esistenza. 
Di questi occasionali bagliori si ebbe segno fino al 1810, ma alla fine si diradarono considerevolmente. 
Intanto, la casa e il monte avevano dato origine a una lunga serie di leggende diaboliche. 
Il posto fu quindi evitato con determinazione ancora maggiore, come sede delle più cupe e terribili storie che la tradizione potesse offrire alle genti del luogo. 
Nessuno più andò a visitare la casa fino al 1816, quando l'ininterrotta assenza delle sporadiche luci fu notata dagli squatter. 
Una squadra di persone vi andò allora a investigare, e la trovò abbandonata e semidiroccata. 
L'assenza di resti umani nel castello suggerì che i padroni di casa anziché morti fossero invece partiti, cosa che doveva essere accaduta parecchi anni prima; inoltre, le molte rudimentali costruzioni aggiunte all'edificio dimostravano che, prima di emigrare, il clan dei Martense doveva essersi moltiplicato in maniera notevole. 
Il livello culturale, d'altra parte, doveva essere assai degenerato, come dimostravano il mobilio assai malridotto e l'argenteria sparsa un po' dappertutto, chiaramente da lungo tempo in disuso già prima che i padroni partissero. 
Anche se i temuti Martense se ne erano andati, il terrore che la casa fosse abitata dagli spettri perdurava, accentuato dalle nuove e strane storie sorte tra i montanari. 
L'antica dimora rimase dunque abbandonata, temuta e idealmente legata alla vendetta dello spettro di Jan Martense. 
Ed era ancora lì la notte in cui scavai nella tomba di Jan. 
Ho già definita un'azione folle il mio lungo scavare in quella fossa, e tale era difatti sia per l'obiettivo che per il modo. 
Non tardai a dissotterrare la bara di Jan Martense contenente ormai soltanto polvere e salnitro ma nella mia ansia di esumare lo spettro, continuai a scavare, goffo e irrazionale, sotto al livello sul quale il feretro era poggiato. 
Solo Iddio sa cosa sperassi di trovare: sapevo solo che stavo scavando nella tomba di un uomo il cui fantasma vagava nella notte. 
è impossibile dire quale mostruosa profondità avessi raggiunto quando la pala, e subito dopo i miei piedi, aprirono un varco nel terreno sottostante. 
Il che, date le circostanze, fu una scoperta terribile: l'esistenza di una cavità sotterranea confermava infatti le mie peggiori teorìe. 
La breve caduta che seguì aveva fatto spegnere la lanterna: estrassi allora la lampada tascabile e illuminai la stretta galleria orizzontale che si stendeva indefinitamente diramandosi in entrambe le direzioni. 
La sua ampiezza era appena sufficiente perché un uomo vi si potesse infilare strisciando, e, pur sapendo che nessuna persona di buon senso avrebbe tentato una cosa simile in quel particolare momento, dimenticai pericolo, ragione e ripugnanza, spinto dall'ossessiva frenesia di stanare la paura in agguato. 
Scelsi la direzione che andava verso la casa dei Martense e incautamente mi infilai nello stretto budello. 
Contorcendomi, procedetti rapido e alla cieca, accendendo di tanto in tanto la torcia elettrica che tenevo dritta dinanzi a me. 
Quali parole possono descrivere lo spettacolo di un uomo perduto nelle sterminate e abissali viscere della terra? 
Quale linguaggio può narrare il suo contorcersi, respirare a fatica, scavare con le unghie per avanzare attraverso recessi di tenebra, immemore, senza la minima idea del tempo, della direzione, del rischio e dello scopo preciso del suo incedere? 
C'è qualcosa di orribile in quel che ho fatto, eppure è proprio quanto ho fatto. 
E durò tanto a lungo che la mia vita parve dissolversi come un remoto ricordo, e divenni tutt'uno con le talpe e i vermi dei sotterranei. 
Fu solo per caso che, dopo interminabili contorcimenti, accendendo la torcia elettrica, illuminai il cunicolo di argilla raggrumata che, curvandosi, si dirigeva verso l'alto. 
Lo seguii per un lungo tratto con la torcia accesa, la cui luce si faceva sempre più fioca, quando, improvvisamente, il livello del terreno prese a salire rapidamente, e fui costretto a mutare il mio procedere. 
Alzai lo sguardo, e in lontananza vidi con sorpresa due riflessi demoniaci causati dalla torcia prossima ad esaurirsi. 
Due riflessi che diffondevano una luminosità malvagia e inconfondibile, che evocò in me un ricordo confuso e sconvolgente. 
Mi fermai di scatto e rimasi fermo, svuotato anche della presenza di spirito necessaria per farmi indietreggiare. 
Gli occhi si avvicinarono, ma dell'essere a cui essi appartenevano riuscii a distinguere soltanto un artiglio. 
Un artiglio spaventoso! 
Ad un tratto, lontana davanti a me, giunse l'eco attutita di uno scoppio che riconobbi: era il tuono che si abbatteva sulla montagna, scaricandosi con furia selvaggia. 
Capii allora che dovevo aver risalito il cunicolo per un lungo tratto, avvicinandomi parecchio alla superficie. 
Il tuono rombò ancora, pur attutito nel suo fragore, e gli occhi mi fissarono con vacua malignità. 
Grazie a Dio non compresi ciò che avevo davanti, altrimenti ne sarei morto. 
E fu il tuono a salvarmi, proprio il tuono che aveva evocato la creatura. 
Dopo una raccapricciante attesa, dall'invisibile cielo esterno esplose uno di quei frequenti fulmini montani di cui avevo spesso notato gli effetti, squarci nel terreno rimosso e rocce fuse di svariate dimensioni. 
Con la furia di un titano la folgore lacerò il suolo sovrastante quel pozzo dannato, accecandomi e assordandomi, senza però farmi perdere i sensi. 
Nel caos del terriccio smosso e franante, annaspai in cerca di un appiglio, e continuai a dimenarmi finché la pioggia, battendomi sulla testa, ridestò la mia mente intorpidita. 
Improvvisamente lucido, compresi di essere riemerso in superficie in un punto che conoscevo: una radura sul fianco sudoccidentale della montagna. 
Il continuo balenio dei fulmini rischiarava il terreno dissestato, e scorsi i resti del curioso poggio che si allungava dalla parte alta e boscosa della montagna, ma nulla, in quel caos, mostrava il punto dal quale ero affiorato risalendo dall'infernale catacomba. 
Un caos di pari violenza mi sconvolgeva il cervello e, quando in lontananza il paesaggio fu acceso da un rosso bagliore proveniente da Sud, a stento mi resi conto dell'orrore che avevo vissuto. 
Due giorni dopo, gli squatter mi spiegarono il significato di quel rosso bagliore, ed io provai un terrore ancora più intenso di quello che mi aveva stretto nel profondo della cupa tana alla vista degli occhi luccicanti e dell'artiglio: più intenso, sì, per le agghiaccianti conseguenze che implicava! 
In un villaggio ad oltre trenta chilometri, un orrore senza nome aveva fatto seguito allo scoppio di fulmine che mi aveva riportato in superficie, e una cosa mostruosa era calata da un albero piombando in una capanna attraverso il tetto sfondato. 
All'interno, l'essere aveva compiuto un atto esecrabile, ma i miseri baraccati, in preda al terrore, erano riusciti a dar fuoco all'abitazione prima che il mostro ne potesse fuggire. 
Proprio mentre compiva il suo atto, a trenta chilometri di distanza la terra era franata sull'essere dotato di occhi rossi e di un artiglio, apparsomi nel cunicolo. 
4. 
L'orrore negli occhi Non può esservi nulla di normale nella mente di un uomo che, pur conoscendo come me gli orrori del monte delle Tempeste, si ostini ugualmente a cercare da solo la paura che vi si cela in agguato. 
La certezza che almeno due di quelle incarnazioni dell'incubo erano state distrutte, costituiva un appiglio per la saluta fisica e mentale in quell'Acheronte popolato di demoni, e proseguii nella mia ricerca con zelo ancora maggiore, anche quando gli eventi e le rivelazioni si fecero ancor più mostruosi. 
Quando, due giorni dopo la mia orrenda avventura nella cripta abitata dall'essere con gli occhi e l'artiglio, appresi che una creatura simile si era manifestata ad una distanza di trenta chilometri nello stesso istante in cui quegli occhi si erano posati su di me, caddi in preda a un delirio di paura. 
Ma era una paura così mescolata al fascino dell'ignoto da dar luogo a una sensazione per me non priva di un certo tenebroso godimento. 
Talvolta, quando si è preda degli spasimi di un incubo, e forze invisibili ci trasportano in volo sui tetti di strane città morte, verso il sogghignante abisso di Nis, è un sollievo e persino un piacere urlare come folli e lanciarsi volontariamente nel gorgo spaventoso del destino onirico, precipitando nel baratro senza fine che ci si spalanca dinanzi. 
E così fu per me con l'incubo ad occhi aperti del monte delle Tempeste. 
La scoperta che i mostri che avevano infestato quella zona erano stati almeno due suscitò in me un'ansia folle di penetrare nel suolo di quella regione maledetta e di dissotterrarne con le mie stesse mani la morte che occhieggiava da ogni centimetro di quel terreno velenoso. 
Non appena mi fu possibile, visitai di nuovo la tomba di Jan Martense, e invano scavai lì dove avevo già scavato prima. 
Una vasta frana aveva cancellato ogni traccia della galleria sotterranea, mentre la pioggia aveva riversato tanto fango nello scavo da impedirmi di accertare a quale profondità fossi giunto qualche giorno prima. 
Affrontai anche un faticoso viaggio fino al distante villaggio dove la creatura seminatrice di morte era stata bruciata viva, e lì fui ripagato soltanto in misura minima della fatica alla quale mi ero sottoposto. 
Tra le ceneri della capanna trovai parecchie ossa, ma nessuna pareva appartenere al mostro. 
Gli squatter riferirono che la creatura aveva fatto una sola vittima, cosa che non ritenni esatta giacché, accanto al cranio integro di un essere umano, vi era un altro frammento osseo che certamente doveva essere appartenuto al teschio d'un uomo. 
Il mostro era stato visto di sfuggita mentre piombava rapido sulla baracca, ma nessuno ne sapeva descrivere l'aspetto: i testimoni dicevano semplicemente che si trattava di un diavolo. 
Esaminai il grosso albero sul quale si era acquattato, ma non trovai alcun segno particolare. 
Cercai allora qualche traccia nella buia foresta, ma non riuscii a sopportare la vista dei tronchi deformi, immensi e delle enormi radici simili a serpenti che si torcevano mostruosamente prima di affondare nel terreno. 
La mia mossa successiva fu un nuovo esame, condotto stavolta con attenzione microscopica, del villaggio abbandonato dove la morte aveva colpito con maggior furia, e dove Arthur Munroe aveva visto qualcosa che non era vissuto abbastanza da poter descrivere. 
Le mie ricerche precedenti erano state meticolose, ma ora disponevo di nuovi dati da verificare, giacché l'orribile catabasi nella tomba di Jan Martense mi aveva convinto del fatto che almeno una delle mostruosità che si aggiravano nella regione era rappresentata da una creatura sotterranea. 
In quella occasione era il 14 di novembre le mie ricerche si accentrarono principalmente sulle pendici di Cone Mountain e Maple Hill, nel tratto che sovrastava lo sciagurato villaggio. 
Studiai in particolare l'area nella quale il terreno si era staccato dalla regione franosa sulla Maple Hill. 
Non trovai nulla di particolare in tutto un pomeriggio di ricerche, e il crepuscolo mi colse mentre ero su quell'ultimo colle, lo sguardo volto al villaggio sottostante e, oltre la vallata, al monte delle Tempeste. 
Dopo un magnifico tramonto, una luna quasi piena si era alzata in cielo stendendo il suo manto argentato sulla pianura, sui monti lontani e sulle bizzarre collinette che sorgevano qua e là. 
Davanti agli occhi avevo un sereno panorama d'Arcadia: ma, sapendo di ciò che vi si celava, fui travolto da un'ondata d'odio. 
Odiai la luna beffarda, l'ipocrita pianura, i monti avvelenati e le onnipresenti, inquietanti gobbe. 
Tutto mi appariva contaminato da un morbo ripugnante e da osceni connubi con abiette potenze occulte. 
Poi, mentre contemplavo assorto il paesaggio lunare, il mio occhio fu attratto da qualcosa di singolare nel carattere e nella disposizione di un particolare elemento topografico della zona. 
Pur essendo privo di cognizioni geologiche, ero stato colpito fin dal primo istante dall'abbondanza di tumuli terrosi e basse collinette che caratterizzavano quella regione. 
Avevo notato la loro fitta presenza attorno al monte delle Tempeste, osservando che erano meno numerosi in pianura, mentre si infoltivano presso la vetta: lì vicino, evidentemente, la glaciazione preistorica aveva trovato una resistenza più debole ai suoi fantastici e bizzarri capricci. 
Ora, al chiarore della luna bassa che gettava lunghe ombre misteriose, mi accorsi della peculiare relazione che le linee e i punti di quel sistema di basse collinette avevano con la cima del monte delle Tempeste. 
Quella cima sembrava costituire un centro dal quale le linee o le file di punti si irradiavano come una ragnatela secondo tracciati indefiniti e irregolari: quasi che la malefica dimora dei Martense avesse proteso dei visibili tentacoli di terrore. 
L'idea di simili tentacoli mi diede un brivido inatteso, e mi soffermai ad analizzare le ragioni per cui credevo che quelle gobbe fossero fenomeni glaciali. 
Ma, quanto più riflettevo, tanto più quella conclusione mi pareva impensabile, ed alla mia mente aperta si affacciavano grottesche ed orribili analogie basate su ciò che vedevo in superficie e la mia esperienza nel sottosuolo. 
Prima ancora di rendermene conto, cominciai a pronunciare frasi sconnesse e deliranti: "Mio Dio! 
Tumuli di terra su gallerie come quelle delle talpe Quel dannato monte ne deve essere crivellato Quante Quella notte nella vecchia casa presero Bennett e Tobey per primi perché ci circondavano dai lati". 
Mi misi allora a scavare nel tumulo più vicino. 
Scavai in preda al delirio, freneticamente, scosso dai brividi ma quasi esultando. 
Scavai e, alla fine, esplosi in un urlo altissimo dettato dall'emozione incontrollata, quando mi trovai dinanzi a una stretta galleria, una vera e propria tana, identica a quella attraverso la quale avevo strisciato in quella notte demoniaca. 
Dopodiché, ricordo, mi lanciai in una corsa spaventosa, la vanga ancora in mano, e attraversai i prati rischiarati dalla luna e butterati dai cumuli, le profondità tenebrose della foresta e le pendici dei colli, saltando, urlando, ansimando, diretto alla dimora diabolica dei Martense. 
Lì, rammento di aver scavato follemente nella cantina invasa dai rovi, per trovare il nucleo, il cuore, di quel malefico intrico di tumuli. 
E rammento il mio riso sfrenato quando, alla fine, scoprii la via d'accesso: un buco alla base del vecchio camino, dove le fitte sterpaglie proiettavano ombre grottesche alla luce dell'unica candela che per caso avevo con me. 
Ignoravo cos'altro si nascondesse in quell'alveare d'inferno, attendendovi acquattata il richiamo del tuono. 
Due di quelle mostruosità erano state uccise, e forse tutto era finito. 
Ma restava in me l'ansia bruciante di raggiungere il cuore segreto di quell'orrore, che ancor più di prima giudicavo definito, materiale e organico. 
Mi chiesi titubante se fosse il caso di esplorare subito il passaggio, da solo, oppure se fosse meglio radunare una squadra di squatter per aiutarmi nella perlustrazione. 
Mentre riflettevo, un'improvvisa raffica di vento dall'esterno spense la candela e piombai nell'oscurità più assoluta. 
La luna non risplendeva più dai fori e dalle fessure sopra di me e, con un profondo senso di allarme, udii il sinistro e fatale rombo del tuono che si avvicinava. 
Un turbine di idee spaventose mi sconvolse il cervello, e arretrai vacillando verso l'angolo più lontano della cantina, senza distogliere lo sguardo dall'orrida breccia alla base della canna fumaria. 
Quando il bagliore dei primi lampi cominciò a filtrare attraverso le chiome degli alberi e le crepe del soffitto, m'apparvero i mattoni sgretolati e le erbacce velenose che infestavano il sotterraneo. 
Ero consumato da un misto di terrore e di curiosità. 
Quale entità avrebbe evocato il temporale? 
E c'era poi ancora qualcosa da evocare? 
Guidato dai lampi, mi acquattai dietro un fitto groviglio di sterpi, dove potevo vedere l'apertura senza essere visto. 
Se il Cielo è misericordioso, un giorno vorrà cancellare dalla mia memoria ciò che vidi, e mi lascerà vivere in pace gli ultimi anni che ancora mi restano. 
Oggi il sonno notturno mi è negato e, quando tuona, sono costretto a stordirmi con i narcotici. 
L'orrore giunse improvviso e inatteso. 
Un tramestio diabolico, simile a un'orda di topi enormi, uscì fuori da baratri remoti e incancellabili. 
Vi fu poi un ansare infernale, un grugnire di bruti, e dalla breccia sotto il focolare scaturì un'ondata di esseri abominevoli, un disgustoso fiume notturno di vita putrescente, un lurido flutto di materia corrotta, generata dalla tenebra, più orrenda dei più oscuri incubi della follia e della perversione. 
Ribollente, fremente, gonfia e gorgogliante come bava di rettile, la fiumana si dilatò fino a emergere dalla breccia che si schiudeva, spargendosi nel sotterraneo, come un contagio, e rifluì dalla cantina verso ogni punto d'uscita. 
Si disperse poi nella notte, puntando verso la foresta maledetta immersa nelle tenebre, a seminare paura, follia e morte! 
Sa Iddio quanti fossero migliaia. 
Vederli correre al chiarore intermittente delle folgori era raccapricciante. 
Quando si ridussero di numero sì da poter essere distinti come singoli organismi, mi resi conto che erano nani deformi e pelosi come scimmie o diavoli, caricature mostruose dei primati. 
Il loro silenzio era spaventoso, e a stento udii uno strido quando uno degli ultimi si volse indietro e, con l'abilità di chi è da lungo avvezzo a simili cose, saltò addosso a un compagno più debole e lo sbranò per divorarlo. 
Gli altri si gettarono sugli avanzi della carcassa, ingozzandone i resti con furiosa avidità. 
Allora, pur intontito dall'orrore e il disgusto, la mia morbosa curiosità ebbe la meglio: non appena l'ultima di quelle mostruosità fu uscita da quel mondo sommerso di incubi, estrassi l'automatica e le sparai, coperto dal rombo del tuono. 
Ombre urlanti, percorse da una rossa follia vischiosa, si davano la caccia lungo infiniti corridoi insanguinati sotto un cielo rosso di saette Spettri senza forma e mutazioni caleidoscopiche di un'unica, demoniaca, scena fissa della memoria Foreste di querce mostruose e rigonfie, con tortuose radici serpentiformi che suggevano umori velenosi da una terra corrotta, infestata da milioni di diavoli cannibali lunghi tentacoli irraggiati dai nuclei sotterranei della perversione folgori di follia sulle mura butterate d'edera maligna, portici demoniaci soffocati da funghi velenosi Ringrazio il cielo per l'istinto che mi condusse, semincosciente, verso luoghi abitati da uomini, verso il pacifico villaggio che dormiva sotto le stelle silenti del cielo rasserenato. 
Nel giro di una settimana mi ero ripreso abbastanza da mandare qualcuno ad Albany per radunare una squadra di uomini. 
Un carico di dinamite fece saltare la casa dei Martense e l'intera vetta del monte delle Tempeste. 
Vennero livellati e sigillati tutti i tumuli d'ingresso alle tane, e tagliati gli alberi più rigonfi, la cui semplice esistenza costituiva di per sé un insulto alla ragione. 
Dopo che tutto ciò fu compiuto, riuscii a trovare un po' di sonno: ma il vero riposo, quello non verrà mai fin quando la mia mente serberà il ricordo dell'innominabile segreto della paura in agguato. 
E questo pensiero mi tormenterà sempre, perché chi mai potrà dire che lo sterminio sia stato completo, e che in qualche parte del mondo non esista un fenomeno analogo? 
Chi, sapendo ciò che so io, potrà pensare alle caverne sconosciute della Terra senza provare un brivido di terrore al pensiero delle abominazioni che potrebbero vomitare? 
Non riesco a vedere un pozzo o un ingresso della metropolitana senza tremare Perché i medici non mi danno qualcosa che mi faccia dormire, che riesca veramente a sedare il tumulto del mio cervello, quando tuona? 
Ciò che vidi al bagliore della torcia dopo aver sparato all'innominabile cosa isolata dalle altre, fu così semplice che mi occorse quasi un intero minuto prima di capire e sprofondare nel delirio. 
La creatura era disgustosa; un lercio essere biancastro simile a un gorilla, con la pelliccia macchiata e gialle zanne affilate. 
Era l'ultimo prodotto della degenerazione nei mammiferi, il terrificante risultato dell'isolamento, della riproduzione incestuosa e di un regime alimentare da cannibali, perseguito sopra e sotto terra. 
Era l'incarnazione del caos e della paura che si cela in agguato dietro la vita. 
Nell'attimo in cui stava morendo, la creatura aveva posato gli occhi su di me, e quegli occhi possedevano la medesima bizzarra peculiarità che caratterizzava gli altri due occhi che mi avevano fissato nel sottosuolo, risvegliando in me vaghi e nebulosi ricordi. 
Un occhio era azzurro, l'altro castano. 
Erano gli occhi disuguali dei Martense, secondo le antiche leggende. 
E, travolto da un'ondata suprema di muto orrore, compresi che cosa era stato della stirpe scomparsa, la terribile dinastia dei Martense perseguitata dai tuoni. 
NOTE: 1) The Lurking Fear è la seconda delle storie scritte da Lovecraft per Home Brew. 
L'autore non ne fu mai soddisfatto, anche se per molti si tratta di due delle sue opere più efficaci. 
Fu grazie ad esse, comunque, che in seguito venne notato da Edwin Baird, il direttore di Weird Tales che lo invitò a collaborare alla sua rivista (N.d.C.). 
. 
2) Massiccio montuoso nello Stato di New York, ad ovest del fiume Hudson, non lontano dal confine canadese (N.d.C.). 
. 
3) Tenutosi nel 1754, riunì i rappresentanti delle colonie britanniche in America, che discussero l'opportunità dì unirsi in una Federazione, il documento finale, redatto da Benjamin Franklin, fu il modello della successiva Costituzione degli Stati Uniti (N.d.C.). 
. 
14. 
L'orrore Di Martin's Beach (1) Nessuno mi ha mai riferito una spiegazione sia pur lontanamente accettabile dell'orrore di Martin's Beach. 
Malgrado il gran numero di testimoni, non ho udito due soli racconti che concordino tra loro, e le testimonianze raccolte dalle autorità sono difformi in modo sconcertante. 
Forse questa confusione è logica, se si considera il carattere inaudito dell'orrore, la paura paralizzante di quanti furono presenti al fatto, e gli sforzi compiuti dai proprietari del "Wavecrest Inn", il celebre albergo, per mettere tutto a tacere, dopo il chiasso sensazionale suscitato dall'articolo del professor Alton: I poteri ipnotici appartengono soltanto all'umanità? 
Malgrado tutte queste difficoltà, cercherò di fare un resoconto coerente: infatti ho assistito di persona all'orribile episodio, e ritengo debba essere divulgato, in considerazione delle spaventose possibilità che suggerisce. 
Martin's Beach è molto più frequentata ora, come località balneare: ed io rabbrividisco al solo pensarci. 
Anzi, ormai non posso più guardare l'oceano senza tremare. 
Non sempre il destino è privo di senso teatrale, di progressiva costruzione di un'atmosfera: per questo, forse, il terribile evento dell'8 agosto 1922 seguì un periodo di piacevole eccitazione, a Martin's Beach, legato a una serie di fatti sorprendenti. 
Il 17 maggio, l'equipaggio del peschereccio Alma di Gloucester, comandato dal capitano James P. 
Orne, uccise dopo una battaglia di quasi quaranta ore un mostro marino le cui dimensioni e il cui aspetto crearono grande sensazione negli ambienti scientifici, tanto che alcuni naturalisti di Boston si affrettarono a prendere tutti i provvedimenti necessari per imbalsamarlo. 
La cosa era lunga una quindicina di metri; aveva forma approssimativamente cilindrica, con un diametro di circa tre metri. 
Era di certo un pesce branchiato nel suo aspetto generale, ma presentava alcune curiose mutazioni, come zampe anteriori rudimentali, e piedi a sei dita al posto delle pinne pettorali, che provocarono le ipotesi più assurde. 
La bocca straordinaria, la pelle spessa e scagliosa, e l'unico occhio profondamente incassato, erano meraviglie sorprendenti almeno quanto le sue proporzioni colossali; e quando i naturalisti affermarono che si trattava di un esemplare giovanissimo, uscito dall'uovo non più di pochi giorni prima, l'interesse del pubblico raggiunse livelli straordinari. 
Il capitano Orne, con tipica astuzia yankee, si procurò una nave abbastanza grande da contenere la cosa nel suo scafo e la mise in mostra a pagamento. 
Con un abile lavoro di carpenteria allestì un eccellente museo marino: salpò per il Sud, verso la ricca zona balneare di Martin's Beach, gettò l'ancora al molo dell'albergo e vendette una enorme quantità di biglietti. 
La meraviglia intrinseca della cosa, e l'interesse che evidentemente rivestiva per i numerosi scienziati accorsi da vicino e lontano per vederla, contribuirono a farne l'avvenimento più sensazionale della stagione. 
Era chiaramente del tutto unica, al punto da portare a una rivoluzione nel pensiero scientifico. 
I naturalisti avevano dimostrato senza possibilità di equivoci che la creatura era radicalmente diversa dal pesce altrettanto enorme pescato non molto tempo prima al largo della Florida; e sebbene palesemente vivesse a profondità quasi incredibili forse parecchie centinaia di metri il suo cervello e gli organi principali rivelavano uno sviluppo notevolissimo, molto diverso da ciò che la scienza pensava dei pesci fino a quel momento. 
La mattina del 20 luglio, la sensazione aumentò in seguito alla perdita del battello con il suo carico inconsueto. 
Durante la tempesta della notte precedente, gli ormeggi si erano spezzati, e l'imbarcazione era scomparsa per sempre alla vista degli uomini, portando con sé il guardiano che era rimasto a dormire a bordo, nonostante il tempo minaccioso. 
Il capitano Orne, sostenuto dall'interesse del mondo scientifico ed aiutato da numerose barche da pesca giunte da Gloucester, svolse ricerche vaste e accurate, senza altro risultato che quello di fornire nuovi spunti di conversazione. 
Il 7 agosto ogni speranza sembrava perduta, ed il capitano Orne era tornato al "Wavecrest Inn" per chiudere i suoi affari a Martin's Beach e parlare con gli scienziati che si erano ancora trattenuti. 
L'orrore si manifestò l'8 agosto. 
Era il crepuscolo, grigi uccelli marini volteggiavano bassi vicino alla riva, e la luna appena sorta tracciava sull'acqua un sentiero scintillante. 
è importante fissare bene la scena, perché ogni impressione ha il suo valore. 
Sulla spiaggia c'erano molti villeggianti che passeggiavano, e alcuni stavano ancora facendo il bagno: venivano dal distante gruppo dei cottage che sorgevano modesti su una collina verde, a Nord, oppure dal vicino "Inn", appollaiato sulla parete rocciosa, che con le torri imponenti attestava la sua familiarità con la ricchezza e il fasto. 
Poco lontano c'era un altro gruppo di spettatori, quelli che cenavano sulla veranda dell'"Inn", illuminata da lanterne, godendosi la musica da ballo proveniente dalla sontuosa sala interna. 
Questi spettatori, tra cui il capitano Orne ed i suoi amici scienziati, raggiunsero il gruppo sulla spiaggia prima che l'orrore raggiungesse il culmine; e lo stesso fecero molti altri ospiti dell'"Inn". 
Non vi fu certo penuria di testimoni, anche se i resoconti risultarono contraddittori a motivo della paura e dei dubbi. 
Non si sa l'ora precisa in cui ebbe inizio il fatto, anche se quasi tutti affermino che la luna quasi piena era ormai "ad una trentina di centimetri" dai bassi vapori dell'orizzonte. 
Parlano della luna perché ciò che videro sembrava sottilmente legato all'astro: una specie di ondulazione furtiva del mare, deliberata, minacciosa, che arrivò dall'orizzonte avanzando lungo la striscia dell'acqua inargentata dal chiarore lunare, e che tuttavia parve spegnersi prima di raggiungere la spiaggia. 
Molti non notarono il fenomeno se non quando ciò che avvenne poi non lo richiamò alla loro mente; ma sembra fosse un'increspatura molto ben definita, diversa per l'altezza e il movimento dalle onde normali che l'attorniavano. 
Qualcuno la definì astuta e calcolatrice. 
E, mentre moriva tra gli scogli neri che sporgevano lontano dalla riva, dallo scintillio lunare tra le spume si levò un grido di morte: un urlo d'angoscia e di disperazione che suscitava la pietà mentre se ne faceva beffe. 
I primi a rispondere al grido furono i due bagnini in servizio: uomini robusti dai costumi da bagno bianchi, con la qualifica dichiarata sul petto a grandi lettere rosse. 
Per quanto abituati ai salvataggi ed alle urla di chi sta per annegare, non trovarono nulla di familiare in quell'ululato ultraterreno: tuttavia, spinti dal senso del dovere, ne trascurarono la stranezza e seguirono la procedura abituale. 
Uno afferrò il salvagente che teneva sempre sotto mano, al quale era assicurato un rotolo di corda, e corse lungo la spiaggia verso il punto in cui si andava radunando la folla. 
Poi, dopo averlo fatto ruotare in aria per dargli impulso, lo lanciò nella direzione da cui era giunto l'urlo. 
Mentre la ciambella scompariva tra le onde, la gente tentava incuriosita di scorgere lo sventurato che aveva espresso così grande angoscia, e di vedere la robusta corda compiere il proprio dovere. 
Ma presto fu chiaro che il salvataggio non sarebbe stato né rapido né facile. 
Infatti, per quanto tirassero la fune, i due muscolosi bagnini non riuscivano a smuovere l'oggetto all'altro capo. 
Anzi, si avvidero che quello tirava con energia anche più grande nella direzione opposta: dopo pochi istanti caddero in ginocchio e furono trascinati in acqua dalla strana forza che s'era impadronita del salvagente. 
Uno dei due ritrovò la presenza di spirito e chiese aiuto alla folla sulla spiaggia, verso la quale lanciò il rotolo di fune; un attimo dopo, i bagnini venivano assecondati da tutti gli uomini più robusti, con il capitano Orne tra i primi. 
Una dozzina e più di mani salde tiravano ora disperatamente la corda, ma senza risultato. 
Per quanto tirassero, la strana forza all'altro capo tirava ancora di più; e, poiché non vi fu un solo istante di tregua, la fune s'irrigidì come acciaio per l'enorme tensione. 
I partecipanti, e così pure gli spettatori, ardevano ormai dalla curiosità di scoprire la natura di quella forza celata nel mare. 
L'idea che si trattasse di un uomo era ormai stata abbandonata: circolavano storie di balene, sommergibili, mostri e demoni. 
Mentre inizialmente era stato uno slancio di solidarietà a sollecitare i soccorritori, adesso era la meraviglia che li induceva ad insistere: e tiravano con cupa determinazione, decisi a scoprire il mistero. 
Alla fine si decise che il salvagente era stato ingoiato da una balena, e il capitano Orne, che ormai comandava le operazioni, gridò che occorreva una barca per avvicinare l'invisibile leviatano, arpionarlo e tirarlo a riva. 
Subito parecchi uomini corsero in cerca dell'imbarcazione adatta, mentre altri accorsero per sostituire il capitano nel tiro alla fune, poiché il posto di quest'uomo, logicamente, sarebbe stato tra la gente nella barca. 
L'idea che Orne si era fatto della situazione era molto ampia, e per nulla limitata alle balene: lui stesso aveva avuto a che fare con un mostro ben più strano. 
Si chiedeva, per esempio, quali avrebbero potuto essere gli atti e le manifestazioni di un adulto della specie di cui la creatura lunga quindici metri costituiva solo la forma neonatale. 
E qui, con spaventosa rapidità, avvenne il fatto cruciale, che trasformò la meraviglia in orrore, e accecò di paura la folla degli spettatori e i soccorritori. 
Il capitano Orne, voltandosi per lasciare il suo posto alla fune, scoprì che le sue mani erano bloccate da una forza inspiegabile: in un attimo comprese di essere incapace di mollare la corda. 
Tutti i suoi compagni intuirono all'istante la situazione e, quando ognuno controllò, si trovò nelle stesse condizioni. 
Era innegabile: ogni soccorritore era vincolato da un legame misterioso alla fune di canapa che lentamente, orrendamente, implacabilmente, li trascinava in mare. 
Seguì un muto terrore; un terrore che pietrificò gli spettatori nell'immobilità assoluta e nel caos mentale. 
La loro completa demoralizzazione è testimoniata dalle versioni contrastanti date in seguito, e dalle vili giustificazioni che ancor oggi essi avanzano per spiegare la loro reprensibile inerzia. 
Io ero uno di loro, e lo so bene. 
Anche coloro che tiravano la fune, dopo alcune grida frenetiche e gemiti vani, caddero vittime dell'influsso paralizzante e affrontarono in un cupo silenzio quella forza sconosciuta. 
Nel pallido chiaro di luna tiravano ciecamente, in lotta contro un destino spettrale, ondeggiando con ritmo monotono avanti e indietro mentre il mare saliva loro alle ginocchia, poi ai fianchi. 
Una nube nascose in parte la luna, e nella mezza luce la fila di uomini barcollanti mi apparve simile a un gigantesco, sinistro millepiedi che si dibatteva nella stretta di una lenta e terribile agonia. 
La fune era sempre più tesa, a mano a mano che la trazione aumentava in entrambe le direzioni, e i fili di canapa si gonfiavano nelle onde. 
La marea avanzò lenta, finché la battigia, popolata fino a poco prima di bimbi ridenti e di innamorati, venne inghiottita dal flusso inesorabile. 
La folla degli spettatori atterriti arretrava alla cieca, mentre l'acqua veniva a lambire i loro piedi, e la fila spaventosa proseguiva la sua lotta oscillando orrendamente, semisommersa, ormai lontana. 
Il silenzio era totale. 
La folla, che si era raccolta fuori della portata della marea, guardava muta e atterrita, senza lanciare una parola di consiglio o d'incoraggiamento, senza cercare di porgere aiuto. 
C'era nell'aria l'incubo, la paura ossessiva di orrori incombenti quali il mondo non aveva mai conosciuto. 
I minuti si dilatarono in ore, e sempre quel serpente umano di dorsi ondeggianti si scorgeva al di sopra della marea che saliva rapida. 
Ondulava ritmicamente, in modo lento e orribile, segnato dal destino. 
Nubi più dense passarono davanti alla luna ormai alta, ed il sentiero d'argento sull'acqua sbiadì fin quasi a scomparire. 
La fila serpentina di teste oscillanti fremeva ed ogni tanto il volto livido di una vittima che si volgeva indietro a guardare balenava pallido nell'oscurità. 
Le nubi livide si addensavano sempre più rapide nelle tenebre, finché dai loro fianchi saettarono gilingue aguzze di fiamme febbrili. 
Il tuono rombò verso di noi, dapprima sommesso, ma crescendo poi ben presto sino ad una intensità assordante, sconvolgente. 
Quindi venne uno schianto immane, un boato i cui riverberi sembravano scuotere cielo e terra insieme, seguito da uno scroscio diluviale la cui violenza sopraffece il mondo ottenebrato, come se i cieli si fossero spalancati per riversare un torrente vendicatore. 
Gli spettatori, agendo per istinto in assenza di un pensiero conscio e coerente, risalirono i gradini sulla scogliera che portavano alla veranda dell'albergo. 
Gli ospiti rimasti al coperto erano venuti a sapere quanto stava accadendo, ed i fuggiaschi trovarono un'atmosfera d'orrore quasi eguale alla loro. 
Mi parve che alcuni si scambiassero poche parole impaurite, ma non ne sono certo. 
Fra gli ospiti dell'"Inn", alcuni si ritirarono atterriti nelle loro stanze, altri rimasero a guardare le ultime vittime che affondavano rapidamente, mentre la fila di teste ondeggianti appariva sulle creste delle onde, nella luce livida dei lampi. 
Ricordo di aver pensato a quelle teste, e ai loro occhi sbarrati che riflettevano tutto lo spavento, il panico e il delirio di un universo maligno: tutta l'angoscia, il peccato e l'infelicità, le speranze distrutte e i desideri inappagati, la paura, l'odio e la sofferenza, illuminati dal tormento straziante degli inferni dell'anima eternamente ardenti. 
E spingendo lo sguardo al di là di quelle teste, la mia fantasia evocò un altro occhio: uno solo, altrettanto vivo, ma animato da un proposito così rivoltante nei confronti del mio cervello, che la visione subito svanì. 
Stretta dalla morsa di un potere sconosciuto, la fila dei dannati fu trascinata via: le loro urla silenti e le preghiere non pronunciate sono note soltanto ai demoni delle onde nere e del vento notturno. 
Poi, dal cielo infuriato, esplose un cataclisma folle di suoni satanici, al cui confronto spariva anche lo schianto che poco prima ci aveva atterrito. 
Nel bagliore accecante delle folgori, la voce dei cieli risuonò delle bestemmie dell'inferno in un unico squillo apocalittico, un grido ciclopico che parve lacerare il pianeta. 
Fu la fine della tempesta: stranamente, all'improvviso, la pioggia cessò, la luna tornò a gettare i suoi pallidi raggi sul mare ora misteriosamente quieto. 
La fila di teste oscillanti era scomparsa. 
Le acque erano calme e vuote, rotte soltanto dalle increspature morenti di quello che sembrava un gorgo, lontano sul sentiero di luce, là dove era risuonato l'urlo orrendo. 
Ma, mentre guardavo quell'infida striscia di lucentezza argentea, con la fantasia febbrile ed i sensi sconvolti, mi giunsero alle orecchie, da un abissale deserto sommerso, gli echi fievoli e sinistri di una risata. 
NOTE: 1) The Horror at Martin's Beach è il primo dei due racconti scritti da H. 
P. 
L. 
nel 1922 per Sonia Haft Greene (1883-1972), la donna che sposò nel 1924 dopo averla conosciuta in un circolo di scrittori dilettanti, Il matrimonio si sciolse di fatto all'inizio del 1926; in seguito, la donna si trasferì in California, dove sposò il dottor Nathaniel Davis. 
Il racconto fu accettato da Weird Tales, che lo pubblicò nel numero di novembre del 1923 col titolo The Invisible Monzier. 
è una delle storie scritte in uno dei periodi in cui H. 
P. 
L. 
maggiormente si sentì ispirato dal mare, come dimostrano Dagon (1917), The Whìte Ship (1919), The Doom That Came to Sarnath (1919). 
In essa il tema del mare quale fonte di orrori sconosciuti è trattato con estrema efficacia, anche se non si giunge al livello apocalittico di The Call of Cthulhu (1926) e The Shadow over Innsmouth (1932), né si tocca la sensibilità di The Night Ocean (1936) (N.d.C.). 
. 
15. 
I Ratti Nei Muri (1) Era il 16 luglio del 1923 quando, dopo che l'ultimo operaio ebbe terminato i suoi lavori, mi trasferii ad Exham Priory (2). 
Il restauro del complesso era stato un'impresa non indifferente giacché ben poco era rimasto dell'edificio, da tempo abbandonato, e ridotto ad una sorta di vuoto guscio cadente. 
Ma era l'antica dimora dei miei avi, e dunque non badai alle spese ingenti che dovetti affrontare. 
Il luogo era disabitato dai tempi di Giacomo primo (3), quando una tragedia orribile e rimasta in gran parte inspiegata aveva colpito a morte il signore della dimora, cinque dei suoi figli e parecchi domestici. 
La sciagura aveva inoltre costretto il terzogenito, mio diretto progenitore e unico superstite di quella aborrita dinastia, a fuggire sotto una nube di sospetti e di orrore. 
Poiché sull'unico erede gravava l'accusa di assassinio, la proprietà era stata assegnata alla Corona, dalla quale il mio antenato non aveva mai cercato di riottenerla dimostrando la propria innocenza. 
Sconvolto dall'angoscia per qualcosa che soverchiava anche il rimorso e il terrore della legge, e pervaso unicamente dal desiderio febbrile di cancellare l'antica dimora alla vista e alla memoria, Walter de la Poer, undicesimo barone di Exham, fuggì in Virginia dove diede inizio alla famiglia che nel secolo assunse il nome di Delapore. 
In seguito, Exham Priory era stata annessa ai possedimenti della famiglia Norrys, ma era rimasta disabitata e spesso fatta oggetto di studio per la sua struttura architettonica bizzarra e composita. 
Le sue torri gotiche poggiavano infatti su costruzioni sassoni o romaniche, le cui fondamenta erano a loro volta di uno stile o di un miscuglio di stili ancora più antichi che, se si vuole prestare fede alle leggende locali, risalivano ai Romani e persino ai Druidi o ai Cimbri. 
Tali fondamenta erano in verità assai peculiari: da una parte infatti si univano ad un costone di solida roccia calcarea che formava il precipizio dal ciglio del quale il maniero dominava una desolata valle distesa circa cinque chilometri a occidente del villaggio di Anchester. 
Architetti e archeologi erano sempre stati assidui frequentatori di questo strano relitto di secoli dimenticati, mentre gli abitanti dei villaggi circostanti guardavano ad esso con odio profondo. 
L'avevano odiato centinaia di anni prima, quando ancora vi dimoravano i miei antenati, e l'odiavano oggi che appariva come un rudere deserto butterato dai muschi e le muffe. 
A me bastò un giorno ad Anchester per capire che venivo da una casa maledetta: ed ora gli operai hanno fatto saltare in aria Exham Priory e si stanno dando da fare per cancellare ogni traccia delle sue fondamenta. 
Della mia famiglia conoscevo soltanto pochi dati superficiali. 
Sapevo che il mio primo avo americano era giunto nelle Colonie circondato da un alone di stranezza e di mistero, ma ero stato tenuto all'oscuro dei particolari in virtdella rigida politica di riservatezza osservata sempre dai Delapore. 
Diversamente dai nostri vicini colonizzatori, non ci vantavamo di antenati che avevano preso parte alle Crociate o di altri eroi medievali e rinascimentali. 
Né avevamo particolari tradizioni familiari, con la sola eccezione di un documento sigillato che (da prima della Guerra Civile) ogni capofamiglia lasciava in consegna al figlio maggiore perché lo aprisse dopo la sua morte. 
Le nostre glorie risalivano tutte al periodo successivo all'espatrio, e appartenevano quindi alla stirpe virginiana, orgogliosa e fiera, benché riservata e poco incline ai rapporti sociali. 
Durante la Guerra di Secessione, il nostro patrimonio si disperse, e la nostra esistenza subì un drastico mutamento dopo l'incendio di Carfax, la casa nella quale abitavamo, sulle rive del James River. 
Mio nonno, in età già avanzata, era morto in quel rogo, e con lui era andato pure distrutto il documento che legava noi tutti al passato. 
Ancora oggi posso ricordare quell'incendio, come lo vidi quando avevo soltanto sette anni, con i soldati federali che urlavano, le donne che strillavano, e i negri che gemevano e pregavano. 
In quel periodo mio padre era nell'esercito sudista a difendere Richmond; dopo una lunga serie di formalità, a me e a mia madre fu consentito di passare le linee e raggiungerlo. 
Quando la guerra fu conclusa, ci trasferimmo tutti al Nord da dove proveniva mia madre, e lì io crebbi fino a raggiungere la maturità, quindi la mezza età, e da ultimo la solida posizione sociale di un tranquillo e ricco yankee. 
Né io né mio padre conoscemmo mai il contenuto del plico ereditario e, man mano che mi immergevo nella grigia vita commerciale del Massachusetts, persi ogni interesse per i misteri che si nascondevano tra i rami più antichi del mio albero genealogico. 
Se solo avessi sospettato la natura di tali misteri, sarei certo stato felicissimo di lasciare Exham Priory alla muffa, ai pipistrelli ed alle ragnatele! 
Mio padre morì nel 1904 senza lasciare alcun messaggio a me o al mio unico figlio di dieci anni, Alfred, allora già orfano della madre. 
Eppure fu proprio il mio ragazzo a capovolgere l'ordine tradizionale delle informazioni sulla nostra storia familiare: difatti, incuriosito dalle bizzarre congetture che io gli avevo riferito a proposito del nostro passato, un giorno mi scrisse di alcune interessantissime leggende che aveva appreso quando, nel 1917, era stato in Inghilterra impegnato nel conflitto come ufficiale d'aviazione. 
Appariva chiaro che i Delapore vantavano una storia molto pittoresca e per certi versi sinistra giacché un amico di mio figlio, il capitano Edward Norrys dei Royal Flying Corps, che abitava ad Anchester poco lontano dalla nostra antica dimora, gli aveva riferito alcune superstizioni locali così stravaganti e incredibili che pochi romanzieri avrebbero potuto eguagliarle per delirio e fantasia. 
Norrys naturalmente non dava credito a quelle voci, ma esse divertivano mio figlio e costituivano un ottimo argomento per le lettere che mi inviava. 
Questo patrimonio di leggende ebbe alla fine il potere di volgere la mia attenzione alla vecchia proprietà d'oltreoceano, facendomi decidere ad acquistare e a restaurare Exham Priory, che Norrys aveva mostrato ad Alfred in tutto il suo pittoresco degrado. 
Essendo lo zio di Norrys l'attuale proprietario, il rudere ci venne offerto ad una cifra sorprendentemente ragionevole. 
Acquistai dunque Exham Priory nel 1918; ma subito dopo, il ritorno di mio figlio gravemente ferito mi distolse dai progetti di restauro. 
Alfred visse ancora due anni, e in quel periodo pensai esclusivamente a curarlo, abbandonando anche l'attività commerciale nelle mani dei miei soci. 
Nel 1921, non più giovane ed escluso ormai dal mondo degli affari, mi ritrovai solo e inutile, e decisi così di spendere gli anni che mi restavano dedicandomi alla mia nuova proprietà. 
In dicembre mi recai per la prima volta ad Anchester, dove fui ospite del capitano Norrys, un paffuto e amabile giovanotto che aveva nutrito una grande stima per il mio figliolo, e che si offrì di assistermi nel raccogliere progetti e ulteriori informazioni come guida per restaurare la dimora nella maniera più fedele. 
Quando fui dinanzi ad Exham Priory, la guardai senza emozione: non era che un guazzabuglio di pericolanti rovine medievali ricoperte dai licheni e sforacchiate dai nidi delle cornacchie; rovine pericolosamente appollaiate sull'orlo di un precipizio, prive ormai di soffitti, pavimenti, o di altre pareti interne, ad eccezione delle muraglie di pietra delle torri staccate. 
Dopo essermi fatto un'idea dell'aspetto che l'edificio doveva aver avuto tre secoli addietro, quando i miei antenati l'avevano abbandonato, cominciai ad assumere gli operai per il restauro. 
Dovetti sempre ricorrere ai villaggi vicini, giacché gli abitanti di Anchester provavano per quel luogo un terrore ed un odio di intensità quasi incredibili. 
Questi sentimenti erano così forti da contagiare in non poche occasioni gli stessi operai venuti da fuori, provocando numerose defezioni. 
Odio e paura si trasferivano inoltre dall'antico maniero alla famiglia che lo aveva posseduto. 
Mio figlio mi aveva detto che, durante le sue visite ad Anchester, era stato in un certo modo evitato e malvisto, per il solo fatto di essere un de la Poer. 
Anch'io mi trovai a subire una sorta d'ostracismo per la medesima ragione, almeno fino a quando non riuscii a convincere la gente che sapevo pochissimo del passato della mia stirpe. 
Ma persino allora la gente continuò a guardarmi con ostilità, sicché fui costretto a raccogliere la maggior parte delle leggende circolanti nel villaggio per tramite di Norrys. 
Probabilmente, quello che non mi perdonavano era la decisione di restaurare il simbolo di tanto orrore: perché, razionalmente o irrazionalmente, tutti vedevano in Exham Priory null'altro che un covo di orchi e demoni. 
Mettendo assieme i racconti che Norrys aveva raccolto per me, e i resoconti di molti esperti che avevano studiato le rovine, dedussi che Exham Priory si ergeva sul sito di un tempio preistorico, una costruzione druidica o pre-druidica contemporanea di Stonehenge. 
Pochi dubitavano che vi si fossero celebrati riti abominevoli, e alcuni racconti ben poco tranquillizzanti accennavano al fatto che alcuni di questi riti si sarebbero fusi con quelli del culto di Cibele, introdotto dai Romani (4). 
Nei sotterranei erano ancora visibili iscrizioni nelle quali si distinguevano lettere come "DIV OPS MAGNA. 
MAT": chiari riferimenti alla Magna Mater, la cui empia adorazione era stata inutilmente proibita ai cittadini romani. 
Come dimostrano molti resti, Anchester era stata sede dell'accampamento della terza legione di Augusto, e si diceva che il tempio di Cibele fosse a quei tempi splendido e gremito di devoti che partecipavano a innominabili cerimonie officiate da un sacerdote frigio. 
Si diceva inoltre che il declino del paganesimo non aveva posto fine alle orge nel tempio, ma che i sacerdoti, pur abbracciando in apparenza la nuova fede, non avevano in realtà operato alcun cambiamento. 
Quei riti erano sopravvissuti pure al declino della dominazione romana, ed elementi sassoni avevano ampliato l'edificio sacro, conferendogli l'aspetto che avrebbe successivamente conservato, e facendone il centro di un culto temuto in più di metà della Eptarchia (5). 
Intorno al 1000 d. 
C. 
il luogo era menzionato in una cronaca come un'importante abbazia in pietra che ospitava uno strano e potente Ordine monastico, ed era circondata da estesi giardini che non abbisognavano di mura per tener lontana la popolazione atterrita. 
L'abbazia non venne distrutta dai danesi dopo la conquista normanna, tuttavia dovette conoscere un grave declino, perché Enrico terzo non incontrò alcuna opposizione quando, nel 1261, assegnò l'edificio e la tenuta a Gilbert de la Poer, primo barone di Exham. 
Prima di questa data, nei racconti popolari non v'era nulla di sinistro a carico della mia dinastia, ma dopo doveva essere avvenuto qualcosa di strano. 
In una cronaca del 1397 vi era un riferimento a un de la Poer come al maledetto da Dio, mentre le leggende del villaggio testimoniavano un terrore folle per la dimora sorta sulle fondamenta dell'antico tempio e della vecchia abbazia. 
Le storie narrate attorno al focolare erano di un carattere spaventoso e sinistro, ed erano ancor più terrificanti perché piene di reticenze e dì oscure ambiguità. 
In esse i miei antenati venivano descritti come una stirpe di demoni accanto ai quali Gilles de Retz, e il marchese de Sade farebbero la figura di apprendisti. 
Sia pure non apertamente, questi miei terribili avi erano accusati inoltre della sparizione di diversi abitanti del villaggio: sparizioni che si erano verificate realmente nell'arco di varie generazioni. 
Stando alle leggende, i personaggi peggiori erano i baroni ed i loro eredi diretti, visto che il più delle volte era di questi che si parlava. 
Se poi l'erede avesse mostrato inclinazioni più sane, ebbene, era destinato ad una morte prematura e misteriosa, per far posto ad un altro rampollo più tipico per cattiveria e malvagità. 
Pareva pure che, all'interno stesso della famiglia, avesse luogo un culto segreto, officiato dal capofamiglia e ristretto a pochissimi membri. 
L'appartenenza alla nostra schiatta non costituiva tuttavia il requisito essenziale per partecipare al culto, alla base del quale pareva piuttosto esservi il possesso di un particolare temperamento: di fatto, parecchie persone vi erano state ammesse tramite matrimonio con uno della famiglia. 
Lady Margaret Trevor, nativa della Cornovaglia e moglie di Godfrey, secondogenito del quinto barone, divenne il terrore di tutti i bambini della regione e la diabolica eroina di una vecchia spaventosa ballata tutt'ora viva ai confini del Galles. 
Pure tramandata in una ballata è la storia benché diversa per argomento di Lady Mary de la Poer la quale, poco dopo avere sposato il conte di Shrewsfield, fu uccisa da questi e dalla madre di lui, ambedue successivamente assolti e benedetti dal sacerdote al quale avevano confessato ciò che non avevano osato rivelare al mondo. 
Benché tipiche delle superstizioni popolari, queste ballate e queste leggende suscitarono in me un'estrema ripugnanza. 
Il loro persistere nei secoli e l'essere attribuite ostinatamente alla mia antica dinastia mi risultavano circostanze particolarmente moleste, e le accuse di pratiche mostruose evocavano in me sgradevoli reminescenze dell'unico scandalo noto che avesse coinvolto uno dei miei immediati predecessori: il caso di un mio cugino, il giovane Randolph Delapore di Carfax, che al ritorno dalla guerra col Messico si era unito a dei negri divenendo un sacerdote Vud-. 
Assai meno mi turbavano invece le storie sugli ululati e lamenti che echeggiavano nella desolata valle sferzata dal vento sotto il dirupo roccioso; o dei fetidi miasmi cimiteriali che esalavano dai ruderi dopo le piogge primaverili; o ancora della bianca cosa che di notte strillava e si dibatteva in un campo solitario, calpestata per caso dagli zoccoli del cavallo di Sir John Clave; e ancor meno mi turbava il racconto del servo impazzito per ciò che aveva visto nell'antico monastero alla piena luce del giorno. 
Da scettico convinto qual ero a quell'epoca, non davo alcun credito a quelle storie che rientravano nella più banale tradizione occultistica. 
Le voci sui contadini scomparsi erano invece meno facilmente trascurabili, quantunque, considerando i costumi medievali, non potevano certo dimostrare nulla: è risaputo che, in quell'epoca oscura, un'eccessiva curiosità significava la morte, e più di una testa mozza era stata esposta sui bastioni che circondavano Exham Priory. 
Ma all'epoca del mio soggiorno ad Anchester anche i bastioni non c'erano più. 
Qualcuna di queste leggende era più pittoresca delle altre, e tale da farmi rimpiangere di non aver studiato in gioventla mitologia comparata. 
Vi era per esempio la credenza che una legione di diavoli dalle ali di pipistrello tenesse ogni notte un sabba nel monastero: il loro sostentamento poteva forse spiegare la spropositata abbondanza di grossolani ortaggi che venivano coltivati negli immensi campi intorno alla casa. 
Ma la leggenda che più di ogni altra mi sconvolgeva, era quella del flagello dei ratti: un esercito brulicante di creature disgustose sgorgato dal castello tre mesi dopo la tragedia che lo aveva condannato all'abbandono: un lurido, scarno, vorace esercito, che tutto aveva distrutto al suo passaggio, divorando polli, gatti, cani, porci, pecore, e persino due sventurati esseri umani, prima che la sua furia si placasse. 
Un intero ciclo di storie ruotava intorno a questo indimenticabile esercito di roditori, che si disseminarono tra le case del villaggio lasciandosi dietro una scia di orrore e di sventura. 
Questa fu l'ondata di macabre leggende che mi sommerse mentre insistevo con caparbia ostinazione nel portare a compiù mento l'opera di restauro della mia ancestrale dimora. 
Per fortuna, questo tessuto mitologico non costituiva l'unica atmosfera psicologica nella quale mi muovevo. 
Tutt'altro! 
Norrys era sempre lì a lodarmi e ad incoraggiarmi, e con lui gli archeologi che mi attorniavano assistendomi nell'impresa. 
E quando, dopo più di due anni dal suo inizio, l'opera fu compiuta, potei contemplare le vaste sale, le pareti rivestite in legno, i soffitti a volta, le finestre a più luci e le ampie scalinate, con un orgoglio che ben compensava la spesa esorbitante che avevo dovuto affrontare. 
Ogni elemento architettonico dell'opera medievale era stato riprodotto con cura e, allo stesso modo, le parti nuove si fondevano alla perfezione con i muri e le fondamenta originali. 
La dimora dei miei padri era pronta, ed ero risoluto a riscattare la fama locale della mia stirpe, che con me si estingueva. 
Vi avrei stabilito il mio domicilio e avrei dimostrato che un de la Poer (avevo adottato nuovamente la grafia originale del mio nome) non era necessariamente un demonio. 
Il mio ottimismo era forse accentuato dal fatto che, sebbene Exham Priory fosse arredata in stile medievale, l'interno era in realtà completamente nuovo, e libero da animali schifosi e antichi spettri. 
Come ho già detto, mi ci stabilii il 16 luglio del 1923, accompagnato da sette domestici e nove gatti; per questi ultimi ho infatti una speciale predilezione. 
Il gatto più anziano, Nigger-Man, aveva sette anni e lo avevo portato con me da Boston, nel Massachusetts; gli altri li avevo raccolti quando alloggiavo presso la famiglia di Norrys durante il restauro dell'abbazia. 
Per cinque giorni, tutto procedette con la massima tranquillità. 
Trascorrevo buona parte del tempo a riordinare le vecchie informazioni raccolte sulla mia famiglia. 
Ero riuscito tra l'altro a ottenere alcuni resoconti particolarmente circostanziati sulla tragedia finale e sulla fuga di Walter de la Poer: vicende che, a mio avviso, dovevano essere narrate nel documento tramandato per generazioni, e infine perdutosi nell'incendio di Carfax. 
A quanto pare il mio antenato era stato accusato, giustamente, di aver ucciso nel sonno tutti gli altri membri della famiglia e alcuni servitori, fatta eccezione per quattro di essi che gli avevano fatto da complici. 
E ciò, due settimane dopo che l'omicida aveva fatto una scoperta orrenda, tale da sconvolgere nel profondo la sua personalità. 
Di questa tremenda scoperta non aveva fatto parola a nessuno, ad eccezione forse dei quattro servi che lo avevano aiutato, ed anche a loro soltanto per allusioni. 
 I quattro, poi, si erano dileguati senza lasciar traccia. 
Questa strage premeditata, nella quale avevano trovato la morte il padre, tre fratelli e due sorelle, non suscitò la condanna della popolazione: tutti, anzi, furono pronti a perdonarne l'artefice. 
Allo stesso modo, la legge fu assai indulgente nel giudicare l'omicida consentendogli di fuggire in Virginia sotto gli occhi di tutti, integro nel suo onore e immune da ogni danno. 
Di fatto tutti erano convinti che Walter de la Poer avesse liberato il paese da una maledizione senza precedenti. 
Ma quale era stata dunque la terribile scoperta che lo aveva indotto a compiere un gesto così orribile? 
A stento riuscivo ad immaginarlo. 
Walter de la Poer doveva conoscere da anni le sinistre leggende che riguardavano la sua famiglia: non potevano essere state quelle, perciò, a suscitare in lui un simile impulso. 
Era stato, allora, testimone di un antico e spaventoso rito? 
O si era forse imbattuto in un raccapricciante simbolo rivelatore all'interno dell'abbazia o nei suoi paraggi? 
In Inghilterra Walter de la Poer aveva fama di giovane timido e gentile, e in Virginia non era mai apparso aspro e duro, quanto piuttosto inquieto e tormentato. 
Nel diario di Francis Harley di Bellview, un nobile avveniuriero, si parla di lui come di un uomo d'onore dotato di grande sensibilità e senso della giustizia. 
Il 22 luglio si verificò il primo strano episodio che, sottovalutato al momento, assume un significato sinistro in rapporto agli eventi successivi. 
Si trattò di un episodio tanto banale che, date le circostanze, avrebbe potuto passare quasi del tutto inosservato. 
Si tenga presente, infatti, che mi trovavo in un edificio praticamente nuovo ad eccezione dei soli muri, ed ero attorniato da un personale di servizio ben affiatato: ogni apprensione sarebbe stata dunque assurda, nonostante la particolarità del luogo. 
Dell'episodio, ciò che ricordo è essenzialmente un solo particolare: il mio vecchio gatto nero, del quale conosco bene gli umori, che mostrava segni di nervosismo e inquietudine tali da contrastare nettamente col suo abituale temperamento. 
Smanioso e agitato, girava di stanza in stanza annusando i muri che appartenevano alla originale struttura gotica. 
Mi rendo conto di quanto ciò possa sembrare banale come l'immancabile cane che nei più ovvii racconti dell'orrore ringhia puntualmente prima che al suo padrone appaia lo spettro velato eppure non riesco a scacciare questo ricordo. 
Il giorno seguente, un domestico si lamentò per l'irrequietezza che agitava tutti i gatti della casa. 
Venne a parlarmene nel mio studio, un'alta stanza a occidente ubicata al secondo piano dell'edificio, con arcate e costoloni, rivestimenti di quercia nera, e una trifora gotica aperta nel dirupo calcareo sulla valle desolata. 
E, mentre il servo parlava, scorsi la lucida sagoma di Nigger-Man strisciare lungo la parete occidentale e raspare i pannelli nuovi che rivestivano l'antica pietra. 
Dissi all'uomo che, probabilmente, la vecchia muratura emanava qualche curioso odore impercettibile all'olfatto umano ma avvertito dai sensibili organi dei gatti persino attraverso il nuovo rivestimento di legno. 
Lo pensavo realmente, sicché quando il servitore accennò alla presenza di ratti o sorci, gli rammentai che da trecento anni in quel luogo non ce ne era traccia; e aggiunsi che difficilmente i topi della campagna circostante avrebbero potuto insediarsi tra quelle alte mura, dove del resto non si era mai saputo fossero arrivati. 
Quello stesso pomeriggio mi recai da Norrys, il quale mi confermò che era praticamente inconcepibile che i topi di campagna avessero invaso l'abbazia in maniera tanto improvvisa e inaudita. 
A sera, facendo come di consueto a meno del cameriere, mi ritirai nella camera che mi ero riservato nella torre occidentale, alla quale si accedeva dallo studio risalendo una scala di pietra e attraversando un breve corridoio a volta, la prima parzialmente antica e la seconda interamente ricostruita. 
La stanza era circolare, molto alta di soffitto e sprovvista di pannelli di legno alle pareti, sulle quali pendevano invece degli arazzi che io stesso avevo acquistato a Londra. 
Mi accertai che Nigger-Man fosse con me e, richiusa la pesante porta gotica, mi preparai per la notte alla luce delle lampade elettriche che simulavano alla perfezione le candele. 
Spensi quindi la luce e affondai nel letto a baldacchino decorato da incisioni, con il venerabile gatto adagiato, com'era sua abitudine, sopra i miei piedi. 
Non tirai le cortine del letto, ma rimasi a contemplare la stretta finestra settentrionale che mi stava di fronte. 
Un accenno d'aurora si diffondeva nel cielo e, in quel tenue chiarore, i delicati trafori della finestra si stagliavano piacevolmente. 
Ad un certo punto dovetti scivolare nel sonno, poiché rammento la distinta sensazione di essermi risvegliato da strani sogni nel momento in cui il gatto balzò di soprassalto dalla sua placida posizione. 
Lo scorsi nel fioco bagliore dell'aurora: la testa protesa in avanti, le zampe anteriori piantate sulle mie caviglie e quelle posteriori tese all'indietro. 
Fissava intensamente un punto sulla parete, un po' a destra della finestra; un punto che ai miei occhi non mostrava nulla di straordinario, ma sul quale concentrai il massimo della mia attenzione. 
E, mentre continuavo a fissarlo, mi accorsi che l'agitazione di Nigger-Man non era ingiustificata. 
Non so dire se l'arazzo si muovesse per davvero, ma penso di sì, sia pure molto leggermente. 
Potrei giurare, invece, di aver sentito un tramestio di sorci o ratti provenire da dietro l'arazzo. 
In un baleno, il gatto si lanciò sul rivestimento di stoffa facendone cadere una parte col peso del proprio corpo, e rivelando così un tratto dell'antica e umida parete di pietra restaurata qua e là dagli operai, ma assolutamente priva di roditori. 
Il gatto prese ad andare avanti e indietro lungo quel tratto di muro, artigliando l'arazzo caduto e cercando ogni tanto di infilare una zampa tra la parete e il pavimento di quercia. 
Non trovò nulla e, dopo un po', ritornò stancamente ai miei piedi. 
Io non mi ero mosso dal letto: ma quella notte non mi riuscì più di prender sonno. 
Al mattino interrogai la servital completo ed appresi che nessuno di loro aveva notato alcunché d'insolito, ad eccezione della cuoca che riferì il curioso comportamento di un gatto adagiato sul davanzale della sua finestra. 
Ad un'ora imprecisata della notte, l'animale l'aveva svegliata con un rabbioso miagolio, ed era poi sfrecciato via dalla porta aperta giper le scale, come se inseguisse qualcosa. 
Sonnecchiai fino a mezzodì e, nel pomeriggio, feci nuovamente visita a Norrys, che cominciò a interessarsi ai miei racconti. 
Quegli strani episodi futili forse, eppure bizzarri eccitavano il suo senso del pittoresco, e ridestavano in lui mille reminiscenze di orride leggende locali. 
Entrambi eravamo sinceramente scettici sulla possibilità che l'abbazia fosse infestata dai ratti ma, ad ogni modo, il capitano mi diede in prestito delle trappole e del topicida a base di arsenico, che al mio ritorno feci collocare dai domestici nei punti strategici dal palazzo. 
Stanco e assonnato, mi ritirai presto nella mia camera ma, coricatomi, fui tormentato da sogni orrendi. 
Mi pareva di affacciarmi da un'altezza smisurata su una grotta immersa nella penombra e piena di sudiciume fino al ginocchio, nella quale un orripilante demone-porcaro dalla barba bianca, impugnando una pertica, conduceva un branco di bestie flaccide e pallide come funghi, il cui aspetto mi suscitava una indicibile ripuguanza. 
Poi, mentre il porcaro, disteso nella sporcizia, sostava sonnecchiando, un'immane orda di ratti calava sul fetido abisso e, avventandosi sulle bestie e sul guardiano, cominciava a divorarli. 
Uno scatto di Nigger-Man addormentato come sempre ai miei piedi, mi ridestò strappandomi a quella terrificante visione. 
Stavolta non fu necessario chiedermi che cosa fosse all'origine dei suoi soffi e dei rabbiosi miagolii, né da che cosa scaturisse la paura che gli faceva affondare le unghie nelle mie caviglie senza preoccuparsi del mio dolore. 
Da ogni lato della stanza, i muri risuonavano di un trapestio sconvolgente: era senza dubbio il vorticoso zampettare di enormi ratti voraci. 
Questa volta non vi era il bagliore dell'aurora a rischiarare gli arazzi quello caduto era stato nuovamente sistemato al suo posto ma non ero tanto terrorizzato da non poter accendere la luce. 
Al chiarore delle lampadine, vidi che l'arazzo era orribilmente scosso per tutta la sua estensione, e il suo disegno bizzarro pareva eseguire una specie di danza macabra sulle pareti. 
Quasi immediatamente il movimento cessò, e con esso si dileguò anche il rumore. 
Balzai in piedi e, con il lungo manico di uno scaldaletto che mi stava lì dappresso, percossi l'arazzo e ne sollevai un lembo per vedere che cosa vi fosse sotto. 
Ma, oltre alla parete di pietra restaurata, non trovai nulla, e anche il gatto era ormai tranquillo, non avvertendo più evidentemente alcuna presenza anomala. 
Esaminai allora la trappola circolare che avevo collocato in camera, e scoprii che tutti i meccanismi erano scattati, senza che però vi fosse traccia di ciò che avrebbe dovuto esservi stato catturato, ma che era fuggito. 
Tornare a dormire era ormai fuori discussione, sicché accesi una candela, aprii la porta ed imboccai il corridoio che portava alle scale del mio studio. 
Nigger-Man mi stava alle calcagna ma, prima che raggiungessimo i gradini di pietra, sfrecciò via davanti a me scomparendo in fondo all'antica rampa. 
Stavo ancora scendendo, quando mi accorsi dei rumori che venivano dal salone sottostante, rumori la cui natura era inequivocabile. 
I muri rivestiti dai pannelli di quercia risonavano di un frenetico zampettare, e Nigger-Man correva avanti e indietro con la furia rabbiosa di un segugio disorientato. 
Quando fui in fondo alla scala, accesi la luce, che stavolta però non ebbe l'effetto di attenuare il trambusto. 
I ratti continuarono il loro tramestio sciamando in modo così tumultuoso e disordinato che alla fine riuscii a individuare la direzione della loro fuga. 
Quelle creature, in numero chiaramente spaventoso, dovevano essere ìmpegnate in una sbalorditiva migrazione dalle parti alte del castello verso profondità abissali, inconcepibili, sotto di esso. 
Udii dei passi nel corridoio e, subito dopo, due servitori aprirono la massiccia porta. 
Stavano perlustrando la casa per scoprire che cosa avesse improvvisamente causato in tutti i gatti un panico rabbioso che li aveva spinti a precipitarsi giper le diverse rampe di scale e, miagolando, ad acquattarsi davanti alla porta chiusa del sotterraneo. 
Chiesi loro se avessero sentito il rumore dei ratti, ma mi risposero di no. 
E, quando mi voltai per richiamare la loro attenzione verso i pannelli di rivestimento, mi accorsi che il trambusto era cessato. 
Scesi allora insieme con i due uomini fino alla porta del sotterraneo, ma i gatti se ne erano già andati. 
Rimandai a più tardi l'esplorazione della cripta sottostante e, per il momento, decisi di fare soltanto un giro di controllo delle trappole. 
Erano tutte scattate, e tutte vuote. 
Persuaso ormai che nessuno aveva udito il rumore dei topi all'infuori di me e dei gatti, rimasi seduto a riflettere nello studio fino al mattino, cercando di richiamare alla memoria ogni frammento delle leggende relative all'edificio nel quale abitavo e che io stesso avevo raccolto dalla tradizione popolare. 
Verso mezzogiorno riuscii a prendere sonno sdraiandomi sull'unica comoda poltrona alla quale, malgrado il progetto di arredamento in stile medievale, non avevo saputo rinunziare. 
Più tardi telefonai al capitano Norrys, che venne subito da me e mi accompagnò nell'esplorazione del profondo sotterraneo, ove non eravamo mai scesi. 
Non trovammo nulla di sinistro, ma non potemmo reprimere un brivido nel constatare con i nostri occhi che la cripta era stata edificata da mani romane. 
Ogni bassa arcata ed ogni colonna parlavano di Roma, e il loro stile non era il decadente romanico dei rozzi Sassoni, ma esprimeva l'austero e armonioso classicismo dell'età dei Cesari. 
I muri abbondavano di iscrizioni ormai familiari agli archeologi che avevano ripetutamente esplorato quel luogo. 
Parole come: "P. 
GETAE. 
PROP TEMP DONA" e "L. 
PRAEC VS PONTIFI ATYS" Il riferimento ad Attis mi fece rabbrividire: avevo letto Catullo, e sapevo qualcosa a proposito degli orrendi e sanguinosi riti orientali legati al culto della dea Cibele (6). 
Alla luce delle lanterne, io e Norrys cercammo invano di interpretare le stravaganti raffigurazioni, ormai quasi del tutto cancellate, che ricoprivano certi blocchi di pietra di forma rozzamente squadrata che gli studiosi ritenevano altari. 
Rammentammo allora che uno di quei simboli ricorrenti, una specie di sole raggiato, era considerato di origine non romana. 
Ne deducemmo che quegli altari, pur essendo stati utilizzati dai sacerdoti romani che li avevano trovati sul posto, in realtà appartenevano ad un tempio indigeno molto più antico. 
Su uno dei blocchi spiccavano delle macchie brune che mi insospettirono. 
L'altare più grosso, posto al centro del vano sotterraneo, mostrava sulla superficie superiore il segno del fuoco: erano forse le tracce del fuoco degli olocausti? 
Quanto ho descritto è tutto ciò che c'era da vedere nella cripta davanti alla cui porta i gatti si erano soffermati a miagolare. 
Lì io e Norrys decidemmo di trascorrere la notte. 
Dopo cena feci portare gidue divani e dissi ai domestici di non preoccuparsi del comportamento notturno dei gatti. 
Di questi prendemmo con noi Nigger-Man, sia per aiuto che per compagnia. 
Decidemmo inoltre di tenere ben serrata la massiccia porta di quercia una riproduzione moderna provvista di fessure per la ventilazione e, ciò fatto, ci distendemmo, con le lanterne accese, ad attendere gli eventi. 
Il sotterraneo scendeva molto in profondità tra le fondamenta della vecchia abbazia, spingendosi direttamente nella roccia a strapiombo che dominava la valle desolata. 
Ero convinto che quella fosse la meta dell'orda di topi invisibili che inspiegabilmente mi avevano preso di mira. 
Ma perché? 
Non sapevo trovare una risposta. 
Mentre eravamo in attesa, la mia veglia veniva a tratti interrotta da sogni indistinti, dai quali mi destavano puntualmente i ~ movimenti bruschi del gatto adagiato sopra i miei piedi. 
Non si trattava di sogni tranquilli, ma orride visioni simili a quella che aveva turbato il mio sonno la notte precedente. 
Rividi la caverna in penombra e il lurido porcaro col suo branco di abominevoli bestie fungose che guazzavano nel luridume. 
Quanto più li osservavo, tanto più vicina e chiara mi si mostrava la visione; infine, si fece così nitida che quasi potei distinguerne i particolari. 
Alla vista delle flaccide fattezze di una di quelle creature, balzai a sedere di soprassalto con un urlo che fece trasalire il gatto e ridere di gusto il capitano Norrys, che era rimasto sveglio. 
Credo che avrebbe riso di più o forse di meno se avesse saputo che cosa mi aveva indotto a lanciare l'urlo. 
Io stesso però non me ne rammentai che più tardi: spesso l'orrore estremo paralizza pietosamente la memoria. 
Fu Norrys a svegliarmi quando i fenomeni ebbero inizio. 
Mi scosse leggermente e mi fece cenno di prestare ascolto ai gatti, strappandomi così di nuovo al medesimo sogno raccapricciante. 
E, difatti, c'era di che ascoltare! 
Oltre la porta sprangata, sulla sommità della rampa di pietra, era esploso un vero putiferio di felini che miagolavano e graffiavano, mentre Nigger-Man, noncurante dei compagni, correva agitato lungo le nude pareti di pietra, dentro le quali udivo l'identica babelica scorribanda di ratti che mi aveva sconvolto la notte precedente. 
Un terrore angoscioso sorse allora dentro di me: in quel che sentivo c'era qualcosa del tutto anomalo, inspiegabile alla luce della ragione. 
Se quei topi non erano creature generate da una follia che mi accomunava ai soli gatti, allora essi si annidavano e correvano all'interno di antiche mura romane fatte di solidi blocchi di roccia calcarea A meno che, forse, l'azione dell'acqua non avesse nel corso di più di diciassette secoli corroso quei blocchi scavando in essi tortuosi cunicoli che i roditori avevano sgombrato e allargato Ma, seppure era così, l'orrore spaventoso non diminuiva: se si trattava di animali vivi, perché Norrys non ne udiva il disgustoso rumore? 
Perché mi diceva soltanto di osservare Nigger-Man e di prestare ascolto al trambusto prodotto dai gatti fuori della porta? 
E perché si limitava a formulare le più assurde e vaghe ipotesi su ciò che li faceva agitare in quel modo? 
Quando ebbi finito di spiegargli, nella maniera più razionale che mi fosse possibile, ciò che mi pareva di udire, il rumoroso zampettare dei ratti giungeva sempre più fievole al mio orecchio. 
L'orda impetuosa era discesa ancora più in basso, molto al di sotto del sotterraneo più profondo del castello, fino a dare l'impressione che tutta quanta la rupe rocciosa brulicasse di ratti in fuga. 
Norrys non si mostrò affatto scettico come temevo: al contrario, mi apparve profondamente turbato. 
Mi fece comunque notare che i gatti oltre la porta avevano cessato di agitarsi, come se avessero lasciato perdere i roditori; Nigger-Man, invece, in un'esplosione di rinnovata irrequietezza, stava raspando freneticamente attorno alla base del grosso altare di pietra al centro della stanza, che si trovava più vicino al divano di Norrys che al mio. 
In quell'istante, il mio terrore dell'ignoto si fece acutissimo. 
Era avvenuto qualcosa di inesplicabile, di fronte a cui lo stesso capitano Norrys, più giovane, più forte, e presumibilmente più materialista di me, era sconvolto quanto lo ero io, forse a causa della sua più lunga e profonda familiarità con le leggende del luogo. 
Per il momento non potemmo far altro che osservare il vecchio gatto nero, il quale continuava a raspare con la zampa, anche se con foga sempre minore, alla base dell'altare, alzando gli occhi di quando in quando e miagolando verso di me col fare suadente che aveva quando desiderava che lo accontentassi in qualcosa. 
Norrys accostò allora una lanterna all'altare per esaminare il punto in cui il gatto insisteva con la zampa. 
Si inginocchiò in silenzio e prese a raschiare via i licheni secolari che saldavano il massiccio blocco pre-romano al pavimento tassellato. 
Non trovò nulla di strano, e stava per abbandonare ogni altro tentativo, quando il mio occhio colse un fatto banale. 
Un fatto che, pur implicando esattamente ciò che avevo già immaginato, mi diede i brividi. 
Lo dissi a Norrys, ed assieme contemplammo il fenomeno pressoché impercettibile, col muto stupore di chi si trovi al cospetto di una scoperta sensazionale. 
Si trattava semplicemente di questo: la fiamma della lanterna alla base dell'altare era lievemente ma sicuramente mossa da una corrente d'aria che prima non aveva ricevuto, e che la rendeva appena tremolante. 
Quel soffio leggero proveniva senza dubbio da una fessura tra il pavimento e l'altare, nel punto in cui Norrys aveva tolto i licheni. 
Trascorremmo il resto della notte nel mio studio ben illuminato, discutendo con eccitazione il da farsi. 
La scoperta dell'esistenza di una nuova cripta, insospettata dagli archeologi nel corso di tre secoli, una cripta ancor più profonda al di sotto dei noti, e già profondissimi, sotterranei romani posti alla base di quella costruzione maledetta, sarebbe già stata di per sé sufficiente a metterci in agitazione anche senza le leggende infernali. 
Ma, stando così le cose, il fascino era duplice, ed entrambi esitammo dubbiosi sulla via migliore da scegliere: abbandonare ogni ricerca e lasciare per sempre l'abbazia maledetta, oppure cedere al senso dell'avventura e sfidare qualsiasi orrore avesse potuto attenderci in quelle ignote profondità. 
Al mattino avevamo optato per una soluzione di compromesso, decidendo di recarci a Londra per raggruppare un'équipe di archeologi e scienziati in grado di confrontarsi con quel mistero. 
Devo precisare che, prima di allontanarci dal sotterraneo, avevamo cercato invano di smuovere l'altare centrale, rivelatosi ormai come la soglia di un nuovo abisso di paura senza nome. 
Su quali segreti si sarebbe aperta quella soglia, lo avrebbero scoperto uomini più abili e sapienti di noi. 
Giunti a Londra, Norrys ed io passammo diversi giorni sottoponendo le nostre esperienze, le ipotesi e le leggende al giudizio di cinque eminenti autorità, tutti uomini sulla cui discrezione si poteva contare, se mai le future indagini avessero rivelato qualche torbido segreto riguardante la mia famiglia. 
Li trovammo poco propensi a ridere della cosa: anzi, si mostrarono molto interessati e sinceramente comprensivi. 
Non è necessario nominarli tutti: basti dire che vi figurava Sir William Brinton, i cui scavi nella Troade avevano a suo tempo entusiasmato il mondo. 
Quando prendemmo insieme il treno per Anchester, mi sentii sull'orlo di spaventose rivelazioni, sensazione che pareva trovare un'eco simbolica nell'aria di lutto sul volto di molti americani, colti dalla notizia dell'inattesa morte del Presidente dall'altra parte del mondo(7). 
La sera del 7 agosto, giungemmo a Exham Priory, dove appresi dai domestici che non era accaduto nulla di insolito. 
I gatti, e persino il vecchio Nigger-Man, erano stati tranquilli, e non una sola trappola era scattata in tutta la casa. 
Avremmo dato inizio all'esplorazione il giorno seguente, sicché, per il momento, mi limitai a far assegnare una camera confortevole a ciascuno dei miei ospiti. 
Anch'io mi ritirai nella mia camera all'interno della torre e mi coricai con NiggerMan puntualmente disteso sui miei piedi. 
Il sonno non tardò, e con esso gli incubi spaventosi. 
Dapprima ebbi la visione di un banchetto romano simile a quello di Trimalcione (8) dove una cosa abominevole era servita su un vassoio coperto; venne poi la maledetta scena ricorrente del porcaro e del suo lurido branco nella grotta in penombra. 
Mi svegliai in pieno giorno, raggiunto dai rumori familiari della casa. 
Stavolta i ratti, vivi o fantomatici che fossero, non mi avevano molestato, e anche Nigger-Man dormiva placidamente. 
Nel discendere, trovai che la stessa tranquillità aveva regnato ovunque, cosa che uno degli studiosi lì riuniti un certo Thornton, specialista anche di fenomeni psichici paranormali attribuì in maniera alquanto assurda al fatto che ormai mi era già stata mostrata la cosa che talune "potenze" avevano desiderato rivelarmi. 
Tutto era pronto e, alle undici del mattino, il nostro gruppo al completo, composto da sette uomini muniti di potenti torce elettriche e attrezzi da scavo, discese nel sotterraneo sprangandosi la porta alle spalle. 
Portammo Nigger-Man con noi: nessuno aveva motivo di dolersi per la sua irritabilità, ed alcuni si dissero lieti della sua presenza nell'eventualità di qualche nuova misteriosa manifestazione dei roditori. 
Ci soffermammo solo brevemente sulle iscrizioni romane e gli altri disegni indecifrabili posti sugli altari, giacché tre degli esperti che ci accompagnavano li avevano già visti e tutti ne conoscevano le caratteristiche. 
Concentrammo invece la nostra attenzione sul più importante altare centrale e, nel giro di un'ora, Sir William Brinton riuscì a farlo inclinare all'indietro e a tenerlo in equilibrio grazie a qualche meccanismo di contrappeso. 
Si spalancò allora davanti ai nostri occhi un orrore tale che ci avrebbe annientati se non vi fossimo stati preparati. 
Attraverso un'apertura quasi quadrata del pavimento tassellato, si scorgeva una macabra distesa di ossa umane e semiumane sparse su una rampa di gradini di pietra, così consumati al centro da formare quasi un piano inclinato. 
Le ossa ancora disposte secondo la struttura scheletrica rivelavano atteggiamenti di terror panico; tutte recavano i segni del rosicchiare di ratti. 
I crani facevano pensare a creature primitive o semi-scimmiesche, ovvero a individui affetti da cretinismo. 
Sopra i gradini di quella infernale distesa si scorgeva la volta di un cunicolo discendente scavato nella solida roccia, nel quale vi era circolazione d'aria. 
La corrente che ne fuorusciva non era il miasma improvviso liberato da una tomba appena aperta, ma una fresca brezza con qualcosa di pulito in essa. 
Lo stupore non ci inchiodò a lungo, e cominciammo tra brividi di ripugnanza a sgomberare i gradini per aprirci un passaggio giù per la scala. 
Fu allora che Sir William, esaminando i muri picconati, fece la strana osservazione che, a giudicare dalla direzione dei colpi, il passaggio doveva essere stato scavato a partire dal basso. 
Ora devo essere molto ponderato, scegliendo bene le parole. 
Guadagnati a fatica alcuni gradini scansando le ossa rosicchiate, scorgemmo una luce davanti a noi; non una "magica" fosforescenza, ma la naturale luce del giorno che filtrava non poteva esserci altra spiegazione attraverso sconosciute spaccature situate nella rupe rocciosa a strapiombo sulla valle deserta. 
Non c'era da meravigliarsi se quelle crepe non erano mai state notate dall'esterno, giacché la valle era totalmente disabitata e, oltre a ciò, la rupe era talmente alta e scoscesa che soltanto un aeronauta ne avrebbe potuto studiare la parete nei particolari. 
Scendemmo ancora qualche gradino, e ciò che vedemmo ci tolse il fiato, tanto che Thornton, l'investigatore del paranormale, perse effettivamente i sensi accasciandosi tra le braccia dell'uomo sbigottito che gli stava alle spalle. 
Norrys, il viso grassoccio ora floscio e bianco come un lenzuolo, si limitò ad emettere un suono inarticolato. 
Quanto a me, credo di aver sussurrato ansimando ed emettendo un sibilo, o forse di essermi coperto gli occhi. 
L'uomo che mi seguiva l'unico del gruppo che fosse più anziano di me esclamò un ben poco originale "Dio mio!", con la voce più strozzata che avessi mai udito. 
Di sette uomini colti e ben educati, soltanto Sir William Brinton conservò la sua compostezza, cosa che gli fa tanto più onore se si pensa che era proprio lui a guidare il gruppo nella discesa, e fu quindi il primo a trovarsi l'orribile scena dinanzi agli occhi. 
Era una grotta in penombra di altezza spropositata ed estesa a perdita d'occhio: un vero mondo sotterraneo di sconfinato mistero e orribili suggestioni. 
C'erano edifici e resti architettonici; con un solo sguardo atterrito, colsi un bizzarro intreccio di tumuli, un cerchio selvaggio di monoliti, un rudere romano con una bassa cupola, un edificio sassone diroccato, e una costruzione in legno risalente ai primi inglesi Ma tutto questo era niente a confronto del raccapricciante spettacolo che offriva la superficie stessa del terreno. 
Per metri e metri tutt'intorno alla scala, si stendeva una folle accozzaglia di ossa umane, o almeno definibili tali quanto lo erano quelle sparse sui gradini. 
Come un mare spumeggiante, erano sparse da ogni parte, alcune fracassate, altre in tutto o in parte disposte ancora secondo la struttura scheletrica. 
E, in quest'ultimo caso, gli scheletri erano invariabilmente atteggiati in posizioni di diabolica follia, come per respingere una minaccia o per afferrare qualche altro essere con l'intento di divorarlo. 
Il dottor Trask, l'antropologo, si chinò a classificare i teschi, e scoprì che si trattava di incroci degeneri, che lo lasciarono sconcertato. 
In parte erano esemplari che, nella scala dell'evoluzione, si trovavano ad un livello inferiore all'uomo di Piltdown (9), tuttavia non vi erano dubbi sul carattere umano della loro natura. 
Parecchi appartenevano ad un livello superiore, ed alcuni erano crani denotanti una completa evoluzione fisica e sensoriale. 
Tutte le ossa erano rosicchiate, per lo più dai ratti, ma in parecchi casi da altri componenti di quello stesso gregge semi-umano. 
Mescolate alle altre v'erano molte ossa minuscole di roditori: membri dell'esercito mortale che aveva concluso vittoriosamente quell'antica epopea. 
Mi sorprende che tutti noi siamo sopravvissuti indenni a scoperte tali da ridurre chiunque alla follia. 
Hoffmann o Huysmans non avrebbero potuto concepire una scena più sfrenatamente macabra di quella che ci si parava dinanzi nella grotta in penombra attraverso la quale noi sette arrancavamo. 
Ad ogni istante, ciascuno di noi si imbatteva in una spaventosa rivelazione e cercava di distogliere il pensiero dagli avvenimenti che dovevano essersi verificati lì trecento, mille, duemila, o diecimila anni prima. 
Era l'anticamera dell'inferno, e il povero Thornton svenne di nuovo quando Trask gli disse che molti di quegli scheletri dovevano essere appartenuti a uomini ritornati allo stato di quadrupedi nel corso delle ultime venti generazioni o poco più. 
Orrore si aggiunse a orrore quando cominciammo ad esaminare le rovine architettoniche. 
Gli esseri quadrupedi erano stati tenuti in recinti di pietra, assieme a qualche occasionale compagno reclutato nella classe dei bipedi e, da quei recinti, dovevano essere riusciti ad evadere in preda al delirio finale della fame o del terrore per i ratti. 
Ve ne dovevano essere stati dei veri e propri branchi, ingrassati a quanto pareva con i vili vegetali i cui resti formavano una specie di muffa e di velenosa poltiglia sul fondo di gigantesche mangiatoie di pietra più antiche dell'antica Roma. 
Ora so perché i miei antenati facevano coltivare degli orti di estensione così spropositata. 
Volesse il cielo che fossi riuscito a dimenticarlo! 
A quale fine poi ingrassassero quel turpe gregge, non ho bisogno di chiedermelo. 
All'interno del rudere romano, alla luce della torcia, Sir William ne lesse e tradusse ad alta voce le iscrizioni, e così ascoltai il rituale più sconvolgente che avessi mai udito. 
Lo studioso ci rivelò pure quale fosse l'alimentazione contemplata da quel culto antidiluviano, che i sacerdoti di Cibele avevano acquisito mescolandolo al proprio. 
Norrys, pur avvezzo alle trincee, non si reggeva sulle gambe quando uscì dalla costruzione inglese. 
Si trattava di un edificio adibito a macelleria e cucina, e questo se lo aspettava: quello che lo aveva sconvolto, era stato vedervi oggetti e attrezzi inglesi familiari, e leggervi graffiti in un inglese abituale, risalente soltanto al 1610. 
Non ebbi la forza di entrare in quella costruzione dove aveva avuto luogo un'attività demoniaca cui soltanto il pugnale del mio antenato Walter de la Poer aveva posto fine. 
Osai invece entrare nella costruzione di tarda epoca sassone la cui porta di quercia era caduta, e vi trovai una terribile fila di dieci celle di pietra con sbarre arrugginite. 
Tre di esse avevano degli ospiti, tutti scheletri di livello superiore e, all'indice di uno di essi, scorsi un anello con l'emblema della mia famiglia. 
Sir William scoprì una cripta con celle ancor più antiche poste al di sotto del tempio romano, che però erano vuote. 
E, ancora più in basso, vi era un'altra cripta più piccola, con sarcofagi contenenti ossa accuratamente ordinate. 
Su alcune di quelle casse, vi erano incise formule parallele in latino, greco e frigio. 
Frattanto, il dottor Trask aveva aperto uno dei tumuli preistorici, portando alla luce crani dalle caratteristiche appena più umane di quelle di un gorilla, e sui quali erano tracciate indecifrabili incisioni ideografiche. 
Solo Nigger-Man camminava indisturbato fra tanti orrori. 
A un certo momento, lo vidi mostruosamente appollaiato in cima ad una montagna d'ossa, e mi domandai quali segreti si celassero dietro le sue gialle pupille. 
Dopo aver saggiato le terrificanti rivelazioni di quel luogo orrendo, ci allontanammo dalla zona in penombra così tragicamente prefigurata nei miei incubi per dirigerci verso le profondità sconfinate che si inabissavano nella caverna ormai buia, e che nessun raggio insinuatosi nelle crepe della rupe riusciva a rischiarare. 
Non sapremo mai quali mondi infernali si aprissero, invisibili, oltre la breve distanza che percorremmo, giacché convenimmo presto che certi segreti non sono fatti per la conoscenza umana. 
Ma dove arrivammo c'era già di che annientarci. 
Non ci eravamo addentrati di molto nell'abisso, quando le torce ci rivelarono l'infinita successione dei pozzi maledetti nei quali i ratti avevano banchettato, finché l'improvvisa fine del cibo (gli avanzi delle orge infernali) li aveva spinti ad assalire i greggi di creature flaccide, che intanto si erano sfamate nutrendosi l'una dell'altra, e quindi ad erompere dall'abbazia in quello storico delirio di devastazione che la gente dei paraggi non riusciva ancora a dimenticare. 
Dio! 
Quei cupi, putridi pozzi pieni di ossa spezzate e rosicchiate, di crani aperti! 
Quegli abissi d'incubo riempiti nel corso di innumerevoli, empi secoli con ossa di pitecantropi, Celti, Romani e Inglesi! 
Alcuni di quegli abissi erano pieni fino all'orlo, e chissà quanto erano profondi. 
Altri, vuoti, non mostravano il fondo alla luce della mia torcia che li popolava delle più immonde fantasticherie Che ne era stato, mi chiesi, dei ratti che precipitarono in tali trappole mentre frugavano nell'oscurità cieca di quel macabro Tartaro? 
Correvano ancora nelle viscere della rupe? 
Ad un certo momento, un piede mi scivolò presso la bocca spalancata di uno di quegli abissi, e fui afferrato da un panico indicibile. 
Dovetti rimanere a lungo assorto nella mia estasi di paura perché, quando mi riebbi, non vidi vicino a me alcuno del gruppo all'infuori del grassoccio capitano Norrys. 
D'un tratto, dalla nera e sconfinata distanza, giunse un suono che mi parve di riconoscere e, nel medesimo istante, vidi il mio vecchio gatto nero sfrecciare davanti a me simile a un alato dio egizio, saettando dritto nell'infinito baratro dell'ignoto. 
Lo seguii. 
Ormai non c'erano dubbi: il rumore che sentivo era il diabolico zampettare di quei ratti figli del demonio, sempre alla ricerca di nuovi orrori, e decisi a condurmi attraverso quelle lugubri caverne sino alle fosse al centro della terra, dove Nyarlathotep, il folle dio senza volto, urla cieco nelle tenebre alle note lamentose di due amorfi e idioti suonatori di flauto. 
La torcia si spense, ma continuai a correre. 
Udivo voci, miagolii, echi e, su tutto, l'empio, insidioso trapestio che si levava a poco a poco, e si alzava sempre più, come un cadavere rigonfio pian piano affiora da un fiume melmoso che scorre sotto infiniti ponti d'onice verso un nero putrido mare. 
Fui urtato da qualcosa qualcosa di grasso e molle. 
Dovevano essere i ratti, quel viscido, vorace esercito peloso, che banchettava sui morti e sui vivi Perché i ratti non dovrebbero divorare un de la Poer, così come un de la Poer divora un turpe pasto? 
La guerra ha divorato mio figlio, che siano tutti dannati e i Nordisti divorarono Carfax col fuoco, e arsero il vecchio Delapore col suo segreto No, no, vi dico, non sono io l'infernale porcaro nella grotta in penombra! 
E il volto che riconobbi su quel flaccido essere fungoso non era quello di Edward Norrys! 
Chi dice che io sia un de la Poer? 
Lui è sopravvissuto, ma il mio ragazzo è morto! 
Un Norrys deve godersi le terre dei de la Poer? 
Questo è vudù, vi dico Il Serpente Maculato Maledetto Thornton, ti insegno io a svenire di fronte a quel che ha fatto la mia famiglia! 
Maledette bestie schifose, vi insegno io come si fa a Mi resistete, maledetti Magna Mater! 
Magna Mater! 
Atys Dia ad aghaidh's ad aodann agus bas dunach ort! 
Dhonas's dholas ort, agus leatsa! 
Ungl ungl rrrlh chchch E ciò che dicevo, secondo loro, quando mi trovarono tre ore dopo, rannicchiato nell'oscurità sul cadavere grassoccio e semidivorato del capitano Norrys, col gatto, avventatosi contro di me, che mi stava dilaniando la gola. 
Adesso hanno fatto saltare in aria Exham Priory, mi hanno tolto Nigger-Man e mi hanno rinchiuso in questa cella ad Hanwell, mormorando cose odiose sulla mia esperienza e sul mio retaggio. 
Thornton si trova nella cella accanto, ma mi impediscono di parlargli. 
Stanno anche cercando di nascondere i fatti che riguardano l'abbazia. 
Quando parlo del povero Norrys, mi accusano di cose orribili, ma devono sapere che non sono stato io a farle. 
Devono sapere che sono stati i ratti, i frenetici ratti il cui furioso zampettare non mi concederà mai più il sonno, quei diabolici ratti fantasma che ancora corrono dietro le pareti imbottite di questa cella e mi invitano a discendere con loro verso orrori ancor maggiori di quelli che ho conosciuto. 
I ratti che gli altri non potranno mai udire: i ratti, i ratti nel muro! 
NOTE: 1) The Rats in the Walls rappresenta il primo tentativo, in Lovecraft, di costruire coerentemente una "storia occulta" che corra parallela a quella reale. 
Una storia tenebrosa, che procede per varie degenerazioni: del sangue, della religione, dei luoghi, della mente, fino alla definitiva confusione del linguaggio e la perdita del senso di identità, nel caos finale. 
Questo schema verrà ripreso, in modo più complesso, nelle storie legate al ciclo dei "Miti di Cthulhu" (N.d.C.). 
. 
2) Il nome non sembra scelto a caso. 
La nonna paterna di Lovecraft apparteneva a una famiglia inglese originaria di Hexham (si noti la grafia leggermente variata) nel Northumberland. 
Non è il solo riferimento, nel racconto, all'infanzia di Lovecraft. 
Più tardi, apparirà un gatto di nome Nigger-Man: lo stesso del micio che faceva da compagno allo scrittore da fanciullo, nella grande casa dei nonni (N.d.C.). 
. 
3) Giacomo primo di Scozia, che divenne anche Giacomo quarto d'Inghilterra, visse dal 1566 al 1625 (N.d.C.). 
. 
4) Il culto della dea frigia Cibele, Gran Madre delle Belve, venne introdotto solennemente in Roma nel 205 a. 
C. 
, in seguito a una profezia sibillina secondo cui avrebbe determinato la sconfitta di Annibale. 
In seguito, per commistione con culti dionisiaci, degenerò in riti orgiastici e sanguinari. 
I suoi sacerdoti praticavano l'auto-castrazione (N.d.C.). 
. 
5) Il periodo dei regni anglosassoni stabilitisi in Inghilterra dopo la dominazione romana, nel quinto secolo d. 
C. 
, e in gran parte distrutti dai danesi nella seconda metà del nono secolo (N.d.C.). 
. 
6) Attis, amante di Cibele, si automutilò strappandosi i testicoli sotto un pino. 
Dal suo sangue nacque la viola, fiore sacro della dea. 
Il carme 63esimo di Catullo ne celebra la leggenda (N.d.C.). 
. 
7) W. 
G. 
Harding, morto improvvisamente il 3 agosto 1923 mentre si trovava a San Francisco (N. 
d. 
C). 
8) Dal Satyricon di Petronio (N.d.C.). 
. 
9) I presunti resti dell'"Uomo di Piltdown" vennero ritrovati si disse in una miniera inglese fra il 1908 e il 1912. 
Per lungo tempo li si ritenne testimonianza di una specie proto-umana vissuta mezzo milione di anni fa. 
Soltanto nel 1949 esami al radio-carbonio permisero di accertare che si trattava di una beffa perpetrata da ignoti: le ossa non risalivano a più di 800 anni or sono, ed erano state "invecchiate" artificialmente per farle apparire come veri fossili (N.d.C.). 
. 
16. 
Alle Quattro Del Mattino (1) Erano quasi le due del mattino quando mi resi conto che stava per accadere. 
Me lo dicevano i grandi silenzi neri della notte; e un grillo mostruoso, che friniva con un'insistenza troppo orrenda per non avere un suo significato, me ne dava conferma. 
Sarebbe successo alle quattro, nell'ora della mezza-luce che precede l'alba, come lui aveva detto che sarebbe avvenuto. 
In precedenza non gli avevo mai realmente prestato fede, perché è raro che le maledizioni dei pazzi vendicativi vengano prese sul serio. 
Inoltre, non era giusto accusarmi di ciò che gli era successo alle quattro di quell'altra mattina, quella mattina terribile che non dimenticherò mai. 
E quando, alla fine, lui era morto ed era stato seppellito nel vecchio cimitero su cui guardano le mie finestre rivolte a oriente, avevo avuto la certezza che la sua maledizione non avrebbe potuto colpirmi. 
Non avevo forse visto la sua argilla priva di vita sepolta da enormi palate di terra? 
Perché, dunque, non avrei dovuto avere la certezza che le sue ossa ormai in polvere non sarebbero state in grado di arrecarmi la fine annunciata in un giorno e in un'ora definiti con tanta precisione? 
Questo avevo sempre pensato, fino a quella notte sconvolgente; quella notte di caos indescrivibile, di certezze perdute, e di prodigi senza nome. 
Ero andato a letto presto, sperando invano di dormire un po', nonostante la profezia che mi ossessionava. 
Adesso che il momento era ormai prossimo, mi risultava sempre più difficile fugare le paure indefinibili che sempre erano rimaste al di sotto dei miei pensieri consapevoli. 
Mentre le lenzuola fresche davano sollievo alla febbre del mio corpo, non riuscivo a trovare nulla che calmasse la febbre ancor più alta che ardeva nella mia mente. 
Ero sveglio e mi agitavo inquieto, cercando prima una posizione e poi l'altra, nel tentativo inutile di scacciare con il sonno quell'idea ossessiva, insistente Deve accadere alle quattro del mattino. 
La mia terribile agitazione era dovuta forse all'ambiente, alla località fatale dove ero tornato a soggiornare dopo tanti anni? 
Perché, mi chiesi, avevo lasciato che le circostanze mi riportassero, proprio quella notte, nella casa e nella stanza ricordate così vivamente, le cui finestre orientali si affacciavano sulla strada solitaria e sull'antico cimitero di campagna? 
Alla mia memoria si riaffacciarono tutti i particolari di quella misera necropoli: il bianco recinto, i pilastri di granito simili a fantasmi, le ombre sospese di coloro che erano pasto per i vermi. 
Infine, concentrandomi, scesi con la mente a profondità più remote e proibite, e sotto l'erba incolta vidi le forme silenziose delle cose che esalavano quelle ombre: i dormienti sereni, le forme putrefatte che si erano agitate frenetiche nelle bare prima che giungesse il sonno, e le ossa immote nei diversi stadi della disgregazione, dallo scheletro integro alla manciata di polvere. 
Invidiavo soprattutto la polvere. 
Poi, fui colto da un terrore nuovo, quando la mia fantasia trovò la sua tomba. 
Non osai lasciare che il mio pensiero indugiasse in quel sepolcro, e avrei gridato, se qualcosa non avesse prevenuto la forza malvagia che trascinava la mia immaginazione. 
Fu un improvviso soffio di vento, uscito dal nulla nel silenzio della notte, che staccò dal gancio l'imposta della finestra più vicina, facendola sbattere avanti e indietro e rivelandomi l'antico cimitero, acquattato spettralmente sotto la prima luna del mattino. 
Parlo di quel soffio di vento come di qualcosa di misericordioso: ma adesso so che il suo atto di misericordia aveva valore solo momentaneo, e dietro c'era qualcosa di beffardo e maligno. 
Non appena vidi la scena illuminata dalla luna, mi resi conto infatti di un nuovo presagio, stavolta troppo inequivocabile perché potessi considerarlo un vago fantasma, che si levava fra le lapidi inargentate dall'astro notturno al di là della strada. 
Guardai con istintivo timore verso il luogo in cui lui stava marcendo, un punto che l'intelaiatura della finestra mi celava allo sguardo; e percepii, in un sussulto d'angoscia, l'appressarsi di qualcosa d'indescrivibile che fluiva minaccioso da quella direzione. 
Una massa vaga, aerea, senza forma, fatta della sostanza grigio-bianca dello spirito, ancora opaca e sottile, ma che di momento in momento cresceva, nutrita da un potere terribile e catastrofico. 
Per quanto cercassi di considerarlo un semplice fenomeno atmosferico, il suo carattere spaventoso, prodigioso e voluto, mi colpì tra fremiti di angoscioso terrore. 
Sicché, ero di fatto ormai preparato per il climax deliberato e malevolo che presto si verificò. 
Quel climax che recava con sé un'orrida visione simbolica della fine, era allo stesso tempo semplice e minaccioso. 
Ad ogni istante il vapore si faceva sempre più denso e spesso, assumendo un aspetto semitangibile, mentre la superficie rivolta verso di me diveniva circolare, nettamente concava; quando smise di avanzare, si arrestò, spettrale, in fondo alla strada. 
E, mentre palpitava debolmente nell'aria umida della notte, sotto quella luna maligna, vidi che aveva l'aspetto del quadrante pallido e gigantesco di un orologio distorto. 
In una successione demoniaca si verificò una serie di eventi terrificanti. 
Nella parte inferiore destra del quadrante spettrale, si materializzò una creatura nera e tremenda, informe e appena intravista, ma che aveva quattro artigli acuminati tesi verso di me Artigli che trasudavano una fatalità maligna nelle linee e nella disposizione, perché formavano in modo esplicito il segno temuto, occupando il posto esatto del numero IV sul quadrante del destino. 
Poi quell'orrore scivolò fuori dalla superficie concava del quadrante e cominciò ad avvicinarsi, con un moto indescrivibile. 
I quattro artigli, lunghi, sottili e diritti, apparivano ora sovrastati da disgustosi tentacoli esili come fili, ciascuno fornito d'una intelligenza perversa. 
Si agitavano senza sosta, dapprima lentamente, poi a velocità sempre maggiore, fino a quando mi parve d'impazzire per la rapidità di quel movimento. 
E, in un crescendo d'orrore, cominciai ad udire tutti i suoni sottili ed enigmatici che vibravano nel profondo silenzio notturno, ingigantiti mille volte: e tutti mi ricordavano all'unisono l'ora fatale, le quattro del mattino. 
Invano mi tirai sul capo la coperta per non sentire; invano cercai di sovrastare quei suoni emettendo qualche grido. 
Ero paralizzato, muto, eppure atrocemente consapevole di ogni visione, di ogni rumore innaturale nell'immobilità devastante, maledetta dalla luna. 
Finalmente riuscii ad infilare la testa sotto le coperte: quando il frinire del grillo, che ripeteva la frase orrenda, quattr-r-r-ro, quattr-r-r-ro, sembrò sul punto di spaccarmi il cervello. 
La mia mossa servì soltanto ad aggravare il terrore, perché i suoni emessi da quell'essere odioso presero a colpirmi con l'impeto di un maglio titanico. 
Poi, mentre riemergevo con la testa da quell'inutile protezione, percepii con lo sguardo una più intensa attività diabolica. 
Sulla parete appena affrescata della mia stanza, quasi evocata dal mostro tentacolato uscito dalla tomba, danzava beffardo un esercito di miriadi di esseri, neri, grigi e bianchi, quali potrebbe evocare soltanto l'immaginazione di chi è folgorato dalla collera di Dio. 
Alcuni erano piccolissimi, altri coprivano ampi spazi. 
Nei particolari più minuti, ognuno di essi possedeva un'individualità grottesca e orribile; nelle forme generali, tutti si conformavano allo stesso modello d'incubo, sebbene le loro proporzioni fossero molto diverse. 
Cercai una volta ancora di escludere dalla mia coscienza le anomalie della notte: invano. 
Le cose danzavano sul muro, crescevano e rimpicciolivano, si avvicinavano e si allontanavano con un ritmo morboso carico di minaccia. 
E ognuna aveva l'aspetto d'un infernale quadrante d'orologio, su cui figurava sempre un'ora sinistra: le temute, fatali quattro del mattino. 
Fallito ogni tentativo di cancellare quel delirio implacabile e vorticante, guardai di nuovo verso la finestra aperta, e scorsi ancora il mostro emerso dalla tomba. 
Prima era stato orribile: adesso era indescrivibile. 
L'essere, che prima appariva di sostanza indeterminata, adesso era formato di un fuoco rosso e maligno, e agitava in modo orrendo i quattro tentacoli, come oscene lingue di fiamma viva. 
Mi fissava dall'oscurità con una smorfia beffarda, ora avanzando, ora arretrando. 
Poi, nel silenzio gonfio di tenebra, i quattro artigli di fuoco si mossero rivolgendo un cenno d'invito alle immagini che danzavano diaboliche sulle pareti, e sembrò cominciassero a battere il tempo della folle sarabanda, finché tutto il mondo fu un turbine orrendo e scatenato di quattro che balzavano, saltavano, scivolavano, ghignavano, sfidavano, minacciavano. 
Da qualche remota regione, udii avvicinarsi il vento del mattino, che scivolava sul mare muto come un enigma e sulle paludi dense di febbri; fievole dapprima, e poi sempre più forte, sino a quando eruppe in un diluvio di cacofonie ronzanti e sibilanti che urlavano sempre quell'orrenda manaccia: "Le quattro, le quattro, LE QUATTRO". 
Cominciato come un lamento monocorde, divenne il lamento assordante di una cateratta gigantesca; poi, finalmente, raggiunto il culmine, cominciò a spegnersi. 
Mentre svaniva lontano, lasciò nelle mie orecchie sensibili una vibrazione simile al passaggio di un treno pesante e veloce, ed un crudo terrore, così intenso da suggerire già la calma della rassegnazìone. 
La fine è prossima. 
Visioni e suoni sono un immenso gorgo caotico di tremende minacce mortali, in cui si fondono tutte le quattro del mattino orride e maledette esistite da ère senza memoria, e tutte quelle che esisteranno nell'eternità futura. 
Il mostro fiammeggiante avanza, si fa sempre più vicino, i suoi tentacoli ossuti mi sfiorano il viso: gli artigli si piegano avidi, cercano a tentoni la mia gola. 
Finalmente posso scorgere il suo volto attraverso le nebbie turbinanti e fosforescenti del cimitero, e in un delirio d'orrore mi accorgo che è una colossale, grottesca caricatura del suo volto: la faccia di colui dalla cui tomba inquieta è uscito. 
Ora so che il mio destino è davvero segnato; che le folli minacce del pazzo erano realmente le maledizioni demoniache di una potenza del male, e che la mia innocenza non basterà a difendermi contro quella volontà perversa, avida d'una vendetta ingiusta. 
Vuole ripagarmi ad usura per ciò che ha sofferto in quell'ora spettrale, deciso a trascinarmi fuori dal mondo, in regni noti soltanto ai folli e agli indemoniati. 
E mentre, tra il ribollire delle fiamme infernali ed il tumulto dei dannati, gli artigli infuocati puntano avidi verso la mia gola, sento, sulla mensola, il lieve ronzio d'un orologio, e quel ronzio mi annuncia che sta per battere l'ora il cui nome adesso erompe senza parole dalla gola orrida e cavernosa del mostro ghignante uscito dalla tomba che torreggia davanti a me: l'ora infernale e maledetta delle quattro del mattino. 
NOTE: 1) Four o'Clock è il secondo racconto scritto con Sonia H. 
Greene. 
Non ebbe la fortuna di The InvisibIe Monster, e a ragione, poiché è senza dubbio una storia minore: una vicenda tra il macabro e il soprannaturale eccessivamente insistita e ridondante. 
Rimase inedito sino al 1949, quando Derleth e Wandrei, curatori dell'eredità letteraria di H. 
P. 
L. 
, l'inclusero nell'antologia Something about Cats. 
Probabilmente, l'apporto di Lovecraft fu minore, nel senso che si limitò a riscrivere alcune frasi di un testo composto per intero dalla donna (N.d.C.). 
. 
17. 
Il Divoratore Di Spettri (1) Un colpo di luna? 
Un accesso di febbre? 
Vorrei crederlo! 
Ma quando, al calar della notte, mi ritrovo solo nei luoghi deserti ove mi conducono i miei vagabondaggi, e ascolto attraverso il vuoto infinito gli echi demoniaci di quelle urla e di quei ringhi bestiali, e il rumore orrendo delle ossa spezzate, rabbrividisco ancora al ricordo di quella notte dannata. 
Allora conoscevo assai meno la vita nei boschi, benché i posti solitari e selvaggi mi attirassero già quanto adesso. 
Fino a quella notte avevo sempre preso la precauzione di assoldare una guida, ma stavolta le circostanze mi costringevano a mettere alla prova la mia abilità. 
Era piena estate nel Maine e, nonostante avessi assoluto bisogno di andare da Mayfair a Glendale entro il mezzogiorno seguente, non riuscii a trovare nessuno disposto ad accompagnarmi. 
A meno che avessi preso la strada più lunga, attraverso Potowisset, che non mi avrebbe permesso di arrivare in tempo, avrei dovuto passare in mezzo alle fitte foreste; ma quando chiedevo una guida, incontravo soltanto rifiuti e risposte evasive. 
Sebbene lì fossi uno straniero, mi sembrava strano che tutti avanzassero pretesti. 
C'erano un po' troppi "affari importanti" da sbrigare per un villaggio così sonnolento, ed avevo capito che gli abitanti mentivano. 
Ma tutti avevano "impegni urgentissimi", o dicevano di averli; e si limitavano ad assicurarmi che la pista fra i boschi era molto piana, puntava diritto verso Nord e non presentava la minima difficoltà per un giovane robusto. 
Se fossi partito di mattina presto, garantivano, sarei di sicuro arrivato a Glendale al tramonto, evitando di passare una notte all'aperto. 
Anche a quest'ultima osservazione non sospettai di nulla. 
La prospettiva mi sembrava accettabile, e decisi di provare, lasciando che i fannulloni del villaggio restassero pure lì, se ci tenevano. 
Probabilmente, avrei tentato anche se avessi avuto qualche sospetto, perché i giovani sono ostinati e, fin dall'infanzia, m'ero sempre fatto beffe delle superstizioni e delle fole delle vecchie comari. 
Così, prima che il sole fosse alto, mi ero incamminato tra gli alberi di buon passo, con il pranzo in mano, la pistola automatica in tasca e la cintura imbottita di fruscianti banconote di grosso taglio. 
In base alla distanza che mi era stata indicata e sulla conoscenza della velocità che potevo mantenere, avevo calcolato di arrivare a Glendale un po' dopo il tramonto; ma sapevo che, anche se per un errore di calcolo avessi dovuto passare all'aperto la notte, potevo contare sulla mia esperienza di campeggiatore. 
Inoltre, la mia presenza a destinazione non era indispensabile fino al mezzogiorno seguente. 
Fu il clima torrido a rovinare i miei progetti. 
Quando il sole fu più alto, prese a scottare anche attraverso il fitto fogliame e, ad ogni passo, prosciugava le mie energie. 
A mezzogiorno avevo già gli abiti zuppi di sudore e, nonostante la mia determinazione, mi sentivo vacillare. 
Via via che mi addentravo nel bosco, mi accorsi che il sentiero era sempre più ostruito dagli arbusti e, in molti punti, era quasi cancellato. 
Da settimane, forse addirittura da mesi, nessuno era più passato di lì; cominciai allora a chiedermi se sarei riuscito a rispettare la mia tabella di marcia. 
Alla fine, affamato, cercai l'angolo più in ombra che riuscii a scorgere, e mi sedetti a consumare il pranzo che mi avevano preparato in albergo. 
C'erano alcuni insipidi sandwich, un pezzo di torta rafferma, e una bottiglia di vinello molto leggero: non certo un pasto sontuoso, ma gradito per uno che si sentiva accaldato e sfinito. 
Il caldo era troppo perché potessi consolarmi fumando, perciò non tirai fuori la pipa. 
Invece, mi distesi sotto gli alberi, dopo aver finito di mangiare, per concedermi qualche istante di riposo prima di cominciare l'ultima tappa del viaggio. 
Probabilmente, fu una sciocchezza bere il vino; sebbene fosse leggero, bastò a coronare l'opera di quella giornata torrida. 
La mia tabella di marcia mi consentiva soltanto un riposo brevissimo; ma, dopo uno sbadiglio premonitore, caddi in un sonno profondo. 
Quando riaprii gli occhi, il crepuscolo stava calando. 
Il vento mi sfiorò le guance, ridestandomi alla pienezza della percezione e, quando alzai lo sguardo verso il cielo, vidi con apprensione che nubi nere e veloci si addensavano come una parete compatta di tenebre, annunciando un violento temporale. 
Ormai sapevo che non ce l'avrei fatta ad essere a Gledale prima della mattina seguente, ma la prospettiva di trascorrere la notte nei boschi la mia prima notte di campeggio solitario in una foresta mi appariva ben poco gradita, in quelle sfavorevoli condizioni. 
Decisi di proseguire almeno per un po', nella speranza dì trovare un riparo prima che scoppiasse il temporale. 
L'oscurità si stese sui boschi come una coltre pesante. 
Le nubi basse diventarono più minacciose, e il vento si fece violento. 
Un lampo distante illuminò il cielo, seguito da un rombo di malaugurio che sembrava promettere eventi maligni. 
Poi una goccia di pioggia cadde sulla mia mano protesa e, pur continuando a camminare meccanicamente, mi rassegnai all'inevitabile. 
Un attimo ancora, e scorsi la luce: la luce di una finestra attraverso gli alberi e le tenebre. 
Ansioso di trovare un riparo, mi avviai in fretta in quella direzione Fosse piaciuto a Dio che avessi voltato le spalle fuggendo via! 
C'era una specie di radura irregolare, in fondo alla quale sorgeva un edificio, con la parte posteriore rivolta verso la foresta primordiale. 
M'aspettavo una capanna o una baracca di tronchi d'albero, e mi arrestai, stupito, quando vidi una linda graziosa villetta a due piani; doveva avere una settantina d'anni, a giudicare dallo stile, ma era in condizioni che testimoniavano cure attente e precise. 
Attraverso i piccoli vetri d'una finestra del pianoterra splendeva una viva luce: spronato da un'altra goccia di pioggia, attraversai svelto la radura e bussai forte all'uscio, dopo aver salito i gradini. 
Con sorprendente prontezza, ai miei colpi rispose una voce profonda e piacevole, che pronunciò una sola parola: "Avanti!". 
Spinsi la porta, che non era chiusa a chiave, ed entrai in un corridoio in penombra, rischiarato soltanto da un po' di luce proveniente da un uscio aperto sulla destra. 
Al di là c'era una stanza piena di libri, quella con la finestra illuminata. 
Mentre mi chiudevo alle spalle la porta d'ingresso, non potei fare a meno di notare nella casa uno strano odore: debole, sfuggente, indefinibile, faceva pensare alla presenza di animali. 
Il mio ospite, dedussi, doveva essere un cacciatore o un trapper, e lavorava lì gli animali da pelliccia. 
L'uomo che aveva parlato era seduto in un'ampia poltrona davanti a una tavola centrale dal piano di marmo, il corpo magro avvolto in una lunga vestaglia grigia. 
La luce di una potente lampada Argand a petrolio faceva risaltare i suoi lineamenti e, mentre mi squadrava incuriosito, io lo studiai con altrettanta attenzione. 
Era davvero un bell'uomo: volto magro e ben rasato, lucidi capelli biondissimi spazzolati con cura, lunghe sopracciglia regolari unite ad angolo obliquo sopra il naso, orecchie ben fatte fissate piuttosto indietro, e grandi, espressivi occhi grigi, quasi luminosi nella loro animazione. 
Quando mi rivolse un sorriso di benvenuto, mostrò una chiostra magnifica e regolare di saldi denti bianchissimi e, quando m'indicò una poltrona, fui colpito dalla finezza delle mani snelle, con dita lunghe e affusolate; le unghie rosate, a mandorla, erano lievemente incurvate e curate in modo perfetto. 
Mi chiesi come mai un uomo dalla figura così affascinante avesse scelto una vita da recluso. 
"Dolente di disturbarla", azzardai, "ma ho dovuto rinunciare alla speranza di arrivare a Glendale prima di domattina. 
Sta per scoppiare un temporale. 
Per questo ho cercato un riparo. 
" Quasi a conferma delle mie parole, a quel punto vi fu un lampo accecante, un rumore di tuono, e il primo scroscio di una pioggia torrenziale che cominciò a battere impazzita alle finestre. 
Il mio ospite sembrava ignorare la furia degli elementi, e mi rivolse un altro sorriso, nel rispondermi. 
Aveva una voce accattivante, ben modulata, ed i suoi occhi diffondevano una serenità quasi ipnotica. 
"Lei è il benvenuto: le offrirò tutta l'ospitalità che posso, ma purtroppo non sarà gran cosa. 
Ho una gamba invalida, perciò dovrà provvedere da solo a se stesso. 
Se ha fame, troverà molta roba in cucina abbondanza di viveri, se non di cerimonie!" 
Mi parve di avvertire una sfumatura lievissima di accento straniero, nel suo tono di voce, sebbene si esprimesse in modo fluente e correttissimo. 
Si alzò, e vidi che era di altezza imponente; si diresse verso la porta a lunghi passi claudicanti, e solo allora notai le enormi braccia villose che gli pendevano lungo i fianchi, in bizzarro contrasto con le mani delicate. 
"Venga", m'invitò. 
"Prenda la lampada. 
Posso benissimo accomodarmi in cucina. 
" Lo seguii nel corridoio e nella stanza di fronte; secondo le sue indicazioni, saccheggiai la catasta di legna nell'angolo e la dispensa a muro. 
Pochi minuti dopo, mentre il fuoco ardeva allegro, gli chiesi se potevo preparare la cena per entrambi, ma lui rifiutò cortesemente. 
"Fa troppo caldo per mangiare", mi disse. 
"E poi, avevo già mandato giù un boccone prima che lei arrivasse. 
" Dopo aver lavato i piatti della mia cena solitaria, rimasi seduto per un po', fumando soddisfatto la pipa. 
Il mio ospite mi rivolse qualche domanda sui villaggi vicini, ma cadde in un silenzio imbronciato quando gli dissi che ero forestiero. 
Mentre meditava, taciturno, non potei fare a meno di avvertire in lui una certa stranezza, una sottile estraneità che non riuscivo a definire. 
Ero certo, comunque, che aveva sopportato la mia intrusione soltanto a causa del nubifragio, e non era animato da autentico spirito ospitale. 
In quanto al temporale, ormai era quasi finito. 
Fuori, il cielo si stava schiarendo, perché dietro le nubi c'era la luna piena, e il diluvio s'era ridotto ad una lieve pioggerella. 
Pensai che avrei potuto riprendere il mio cammino, e lo dissi al mio ospite. 
"Meglio aspettare fino a domattina", osservò. 
"Lei è a piedi, e ci sono almeno tre ore da qui a Glendale. 
Di sopra ci sono due camere da letto: una è per lei, se vorrà fermarsi. 
" Il suo invito aveva un tono di sincerità che cancellò i miei dubbi sul suo spirito ospitale. 
Conclusi che la sua taciturnità doveva essere conseguenza del lungo isolamento dai suoi simili, in quel luogo deserto. 
Dopo essere rimasto seduto, senza dire una parola, per ben tre cariche della pipa, cominciai a sbadigliare. 
"è stato un giorno faticoso, per me", ammisi. 
"E credo che farei meglio ad andare a letto. 
Vorrei essere in piedi all'alba, per rimettermi in viaggio. 
" Il mio ospite, con un gesto del braccio indicò la porta, oltre la quale potevo vedere il corridoio e la scala. 
"Prenda lei la lampada", mi disse. 
"è l'unica che possiedo, ma a ma non dispiace starmene seduto al buio, davvero. 
Molto spesso non l'accendo neppure, quando sono solo. 
Non è facile procurarsi il petrolio da queste parti, ed io vado al villaggio così di rado La sua stanza è quella a destra in cima alle scale. 
" Presi la lampada e, nel corridoio, mi voltai per augurargli la buonanotte: vidi i suoi occhi brillare, quasi fosforescenti, nella stanza semibuia che avevo appena lasciato. 
Per un attimo mi fecero pensare alla giungla, e agli occhi che talvolta sfolgorano come cerchi di luce oltre i fuochi di bivacco. 
Poi salii le scale. 
Quando fui al piano di sopra sentii il mio ospite camminare zoppicando attraverso il corridoio ed entrare nell'altra stanza al pianoterra. 
Mi resi conto che si muoveva con la sicurezza di un gufo, nonostante l'oscurità. 
Era vero: non aveva bisogno della lampada. 
Il temporale era finito, e quando entrai nella mia stanza la trovai illuminata dai raggi della luna piena che cadevano sul letto dalla finestra a Sud, priva di tende. 
Soffiai sulla lampada e lasciai la casa immersa nel buio, rotto soltanto dal chiaro di luna. 
Avvertii ancora un odore pungente, che sovrastava quello del cherosene: l'odore quasi animalesco che avevo notato al mio arrivo. 
Spalancai la finestra, gonfiandomi i polmoni della pura, fresca aria notturna. 
Avevo cominciato a svestirmi, ma mi arrestai quasi subito, ricordando la cintura con il denaro che portavo attorno alla vita. 
Mi dissi che sarebbe stato meglio essere prudenti: avevo letto di gente che aveva approfittato di occasioni analoghe per derubare e addirittura assassinare gli stranieri capitati in casa loro. 
Perciò, disposi le lenzuola e le coperte in modo che sembrassero avvolgere un corpo immerso nel sonno, trascinai nell'ombra l'unica poltrona della stanza, riempii la pipa, la riaccesi, e sedetti, preparandomi a riposare o a vegliare, a seconda di ciò che sarebbe accaduto. 
Non ero seduto da molto tempo, quando le mie orecchie sensibili colsero un suono di passi che salivano le scale. 
Mi vennero subito alla mente tutte le storie di padroni di casa che derubavano gli ospiti quando, dopo un attimo, mi accorsi che i passi erano regolari, forti e spediti, senza alcun tentativo di furtività, mentre quelli del mio ospite, che avevo udito dalle scale, erano più leggeri e claudicanti. 
Scossi la cenere della pipa e la rimisi in tasca. 
Poi afferrai la pistola, mi alzai, attraversai la stanza in punta di piedi, e mi appostai, con i nervi tesi, in un angolo che la porta, aprendosi, avrebbe riparato. 
L'uscio si aprì, e sotto il chiarore di luna entrò un uomo che non avevo mai visto. 
Alto, largo di spalle e distinto, aveva il volto seminascosto da una folta barba squadrata, e il collo sepolto in un collettone nero d'un tipo che in America nessuno portava più da molto tempo: senza dubbio doveva trattarsi di uno straniero. 
Non riuscivo a comprendere come avesse potuto entrare in casa senza che me ne accorgessi, né potevo credere che fosse stato nascosto in una delle due stanze al piano terreno. 
Mentre lo esaminavo alla luce ingannevole dei raggi lunari, mi parve che il mio sguardo attraversasse la sua figura robusta: ma forse era solo un'illusione causata dalla sorpresa. 
Lo sconosciuto notò il disordine del letto, ma non si accorse che, apparentemente, era già occupato; brontolò tra sé qualcosa in una lingua straniera e cominciò a svestirsi. 
Gettò gli abiti sulla poltrona che avevo lasciata libera, si mise a letto, si assestò le coperte e, dopo qualche istante, il suo respiro divenne quello regolare di un dormiente. 
Il mio primo pensiero fu di andare dal mio ospite per chiedergli spiegazioni; ma, un attimo dopo, pensai che era meglio assicurarmi che quell'episodio non fosse una conseguenza illusoria del mio sonno propiziato dal vino, là nel bosco. 
Mi sentivo ancora debole e stordito e, sebbene avessi cenato da poco, avevo una fame tremenda come se non avessi più mangiato nulla dopo lo spuntino di mezzogiorno. 
Mi accostai al letto, e tesi la mano verso la spalla del dormiente. 
Poi, trattenendo a stento un urlo di paura folle e di sbigottimento, indietreggiai, con il cuore in tumulto e gli occhi sbarrati. 
Le mie dita erano passate attraverso la figura addormentata, e avevano afferrato soltanto il lenzuolo sottostante! 
Qualsiasi descrizione delle mie sensazioni sconvolte e contrastanti sarebbe impossibile. 
Quell'uomo era intangibile: eppure lo vedevo bene, e udivo il suo respiro regolare. 
Lo vidi anche girarsi sotto le coperte. 
Quando ero ormai certo di essere diventato pazzo o di essere stato ipnotizzato, udii altri passi sulle scale: rapidi, leggeri, felpati come quelli di un cane, claudicanti e salivano, salivano Poi ancora quel pungente odore animale, stavolta due volte più intenso. 
Stordito, come in un incubo, mi trascinai di nuovo al riparo dietro la porta aperta, gelato fino al midollo, ma ormai rassegnato a qualunque destino: al certo come all'indicibile. 
Poi, nel fascio incantato del chiarore lunare, avanzò la forma snella di un grande lupo grigio. 
Zoppicava, perché teneva sollevata una delle zampe posteriori, come se fosse stato ferito da una pallottola vagante. 
La belva girò il muso nella mia direzione e, in quel momento, la pistola mi cadde dalle dita tremanti cadendo sul pavimento, con un tonfo. 
Quel crescendo di orrori stava rapidamente paralizzando la mia volontà e la mia coscienza, perché gli occhi che ora guardavano verso di me da quel muso infernale erano gli occhi fosforescenti del mio ospite che mi avevano fissato nel buio della cucina. 
Ancora oggi non so se mi vide. 
Gli occhi si distolsero dalla mia direzione per fissarsi sul letto, e scrutarono avidi la figura spettrale del dormiente. 
Il muso della belva si rovesciò all'indietro, e da quella gola demoniaca uscì l'ululato più sconvolgente che mai avessi udito; un richiamo di lupo rauco, orrendo, che mi fermò il cuore. 
La figura sul letto si agitò, aprì gli occhi, e si ritrasse a quella vista. 
La belva si acquattò fremendo e poi, mentre l'essere etereo lanciava un urlo d'angoscia e di terrore così umani che nessuno spettro immateriale riuscirebbe a simulare, balzò alla gola della vittima. 
I denti bianchi e regolari lampeggiarono nel chiaro di luna serrandosi sulla vena giugulare del fantasma urlante. 
Il grido si spense in un gorgoglio soffocato dal sangue, e quegli atterriti occhi umani divennero vitrei. 
Quell'urlo mi spinse all'azione, e in un attimo raccolsi la pistola e la scaricai contro il lupo mostruoso che avevo davanti. 
Ma udii il rumore sordo di ogni proiettile che andava a piantarsi nella parete di fronte I miei nervi cedettero. 
Un cieco terrore mi scagliò verso la porta; guardai una sola volta, e vidi che il lupo aveva affondato le zanne nel corpo della preda. 
Fu allora che venne l'impressione culminante, e il pensiero tremendo che ne seguì. 
Era lo stesso corpo che la mia mano aveva attraversato pochi minuti prima. 
. 
, eppure, mentre mi precipitavo giù per quelle nere scale d'incubo, udii l'inconfondibile scricchiolio delle ossa. 
Non saprò mai come feci a trovare il sentiero per Glendale, e come riuscii ad arrivare a destinazione. 
So soltanto che l'alba mi trovò sulla collina al limite del bosco, il villaggio dai tetti aguzzi si stendeva sotto di me, e il filo azzurro del Cataqua scintillava in lontananza. 
Senza cappello, senza giacca, pallido, fradicio di sudore come se avessi passato la notte all'aperto sotto il temporale, esitavo ad entrare nel villaggio, almeno fino a quando non avessi recu~ perato almeno un minimo di compostezza. 
Alla fine, scesi dalla collina, e mi avviai per le stradine dai marciapiedi lastricati e dai portoni in stile coloniale, fino a quando arrivai alla Lafayette House. 
Il proprietario mi sbirciò con aria sospettosa. 
"Come mai è arrivato così presto, figliolo? 
E perché ha quell'aria stravolta?" 
"Sono appena arrivato da Mayfair, attraverso il bosco. 
" "Ha attraversato il bosco del Diavolo. 
. 
, questa notte e da solo?" 
Il vecchio mi fissò con una strana espressione, fra l'orrore e l'incredulità. 
"Perché no?", ribattei. 
"Non avrei fatto in tempo, facendo il giro di Potowisset, e dovevo essere qui per mezzogiorno. 
" "E ieri notte c'era la luna piena! 
Mio Dio!" 
Mi scrutò, incuriosito. 
"Ha visto Vasili Oukranikov o il conte?" 
"Ehi, ma ho proprio l'aria dello stupido? 
Sta cercando di prendermi in giro?" 
Ma il suo tono era grave come quello di un sacerdote, quando mi rispose. 
"Deve essere nuovo di queste parti, figliolo. 
Altrimenti saprebbe del bosco del Diavolo, della luna piena, di Vasili e del resto. 
" Mi sentivo tutt'altro che disinvolto, ma sapevo di non avere l'aria troppo seria, dopo le mie prime affermazioni. 
"Vada avanti So che muore dalla voglia di raccontarmelo. 
Sono tutt'orecchi come un somaro. 
" Allora mi raccontò la leggenda, nel suo modo arido, spogliandola di vitalità e convinzione per la mancanza di colore, di particolari e di atmosfera. 
Ma dopo quello che avevo passato, certo non avevo bisogno della vitalità e della convinzione di un poeta. 
Ricordate ciò che avevo veduto, e ricordate soprattutto che non avevo mai sentito parlare della leggenda se non dopo aver vissuto quell'esperienza, dopo essere fuggito dall'orrore di quelle macabre ossa stritolate. 
"Un tempo c'erano parecchi russi, sparsi tra qui e Mayfair Erano venuti dopo una di quelle loro sommosse nichiliste. 
Vasili Oukranikov era uno di loro. 
. 
, un uomo alto, magro, affascinante, con i capelli biondi e lucenti, e modi aristocratici. 
Però si diceva che fosse un adoratore del diavolo un lupo mannaro, divoratore di uomini. 
Si costruì una casa nella foresta, a circa un terzo di strada da qui a Mayfair. 
Ci abitava da solo. 
Ogni tanto, qualche viaggiatore arrivava dal bosco raccontando di essere stato inseguito da un grosso lupo, con lucenti occhi umani Occhi come quelli di Oukranikov. 
Una notte qualcuno sparando a casaccio colpì la belva: e quando il russo venne a Glendale, in seguito, zoppicava. 
Ormai era chiaro. 
Non si trattava più di semplici sospetti: c'era la prova. 
Poi lui mandò un messaggio a Mayfair dal conte, che si chiamava Feodor Chernevsky e aveva comprato la vecchia casa dei Fowler, su per State Street. 
Era un invito ad andare a trovarlo. 
Tutti misero in guardia il conte, che era una brava persona ed un ottimo vicino. 
Ma lui rispose che sapeva badare a se stesso. 
Era una notte di luna piena, ma il conte era molto coraggioso, e si limitò a dire a un paio di uomini del posto di raggiungerlo a casa di Vasili se non fosse tornato ad un'ora ragionevole. 
Quelli ci andarono e me lo dica lei, figliolo, che ha attraversato il bosco di notte!" 
"Certo che glielo dirò", feci, cercando di apparire disinvolto. 
"Non sono il conte, ed eccomi qui a raccontare. 
Ma che cosa trovarono quegli uomini in casa di Oukranikov?" 
"Trovarono il corpo sbranato del conte, figliolo, e vicino a lui un lupo grigio e magro, con le mascelle che gocciolavano sangue. 
Può immaginare chi fosse quel lupo. 
E la gente dice che in ogni notte di luna piena Ma, figliolo, non ha visto o sentito proprio niente?" 
"Niente, vecchio mio! 
E mi dica che ne è stato del lupo ossia di Vasili Oukranikov?" 
"Oh, lo hanno ammazzato lo hanno riempito di piombo, lo hanno seppellito nella casa, e poi hanno anche bruciato la casa Sa, è successo sessant'anni fa, quando io ero un ragazzino, ma lo ricordo come se fosse ieri. 
" Mi allontanai, con un'alzata di spalle. 
Era tutto così strano, sciocco e irreale alla luce del giorno! 
Ma a volte, quando sono solo dopo che è scesa l'oscurità, e mi trovo in qualche luogo deserto e odo gli echi demoniaci di quelle urla e di quel ringhio bestiale, e quell'orrendo scricchiolare di ossa, rabbrividisco ancora al ricordo di una certa notte stregata. 
NOTE: 1) The Ghost-Eater è il secondo racconto "rivisto" da Lovecraft per conto di C. 
M. 
Eddy. 
Di queste revisioni, lo scrittore parla in una lettera indirizzata il 28 ottobre 1923 a James F. 
Morton: "Sono riuscito", scrive, "a far accettare al signor Baird [il direttore di Weird Tales] due racconti del mio figlio adottivo Eddy, che in precedenza aveva rifiutato. 
Dopo le correzioni apportate da parte mia, si è detto disposto a pubblicarli nei prossimi numeri; sono intitolati rispettivamente Ashes e The Ghost-Eater Fra poco farò visita a mio figlio Eddy nella Provincia Orientale, e lo aiuterò con il suo nuovo racconto, un piacevole e morboso studio sulla necrofilia isterica, intitolato The Loved Dead". 
Queste righe di Lovecraft ci fanno capire la misura del suo impegno per questo gruppo di storie. 
Le prime due già esistevano, e si limitò dunque a correggere un testo già predisposto. 
Le due successive erano basate su semplici idee di Eddy (e forse neppure quelle), e Lovecraft le scrisse interamente: questo è ciò che intende quando parla di "aiutare" qualcuno a scrivere un racconto, il lettore giudicherà da solo la differenza di qualità fra i primi due testi e i secondi due (N.d.C.). 
. 
18. 
I Cari Estinti (1) è mezzanotte. 
Prima dell'alba mi troveranno e mi condurranno in un'oscura cella, dove languirò per un tempo senza fine mentre brame insaziabili mi azzanneranno le viscere e mi faranno inaridire il cuore. 
Allora, diventerò finalmente una cosa sola con i morti che amo. 
Il mio scranno è l'incavo fetido d'una vecchia tomba; la mia scrivania il dorso di una pietra sepolcrale, levigata dalla devastazione dei secoli; il mio unico lume è il chiarore delle stelle e di una luna sottile, e tuttavia vedo chiaramente, come se fosse mezzogiorno. 
Attorno a me, da ogni parte, come morte sentinelle che vigilano sulle tombe abbandonate, le lapidi inclinate e decrepite giacciono semisommerse tra viluppi disgustosi di vegetazione malsana. 
Profilato contro il livido cielo, un solenne monumento eleva la guglia austera e rastremata su tutto il resto, spettrale comandante di un'orda di lamie. 
L'aria è resa greve dalle esalazioni di funghi velenosi e dal sentore della terra umida e densa di muffa: ma per me è come l'aroma dei Campi Elisi. 
Immota, orrendamente immota, la terra è minata da un silenzio che con la sua profondità annunzia il definitivo, l'abominevole. 
Se potessi scegliere la mia dimora, sarebbe il cuore di una simile città di carne decomposta e d'ossa marce, perché la loro vicinanza fa fremere la mia anima con brividi d'estasi, spingendo il sangue stagnante a correre nelle vene, il cuore torpido a battere in un delirio di gioia perché la presenza della morte, per me è vita! 
La mia infanzia fu una lunga, prosaica e monotona apatia. 
Ascetico, esile, pallido, basso, soggetto a lunghe crisi di morbosa cupezza, ero emarginato dai giovani sani e normali della mia età. 
Mi chiamavano guastafeste e vecchia comare, perché non mi interessavano i loro violenti giochi infantili; e anche se avessi voluto parteciparvi, me ne sarebbe mancata la forza. 
Come tutti i villaggi di campagna, Fenham aveva la sua quota di velenosi pettegoli. 
La loro gretta mentalità considerava il mio temperamento ipocondriaco un'anormalità deviante: mi confrontavano con i miei genitori e scuotevano il capo, dubbiosi, di fronte a quell'enorme diversità. 
I più superstiziosi sostenevano apertamente che dovevo essere stato scambiato nella culla, mentre altri, che sapevano qualcosa dei miei antenati, richiamavano l'attenzione sulle vaghe voci che correvano sul conto di un mio lontano prozio che era stato arso vivo sul rogo come necromante. 
Se fossi vissuto in una città più grande, con maggiori occasioni di frequentare compagnie più adatte, forse avrei superato la mia precoce tendenza a vivere da recluso. 
Adolescente, divenni ancora più tetro, morboso e apatico. 
Alla mia vita mancava una ragione. 
Ero come nella stretta di qualcosa che mi ottundeva i sensi, rendeva stentato il mio sviluppo, ritardava la mia attività e mi lasciava inspiegabilmente insoddisfatto. 
A sedici anni assistetti per la prima volta ad un funerale. 
A Fenham, i funerali erano avvenimenti pubblici, perché il nostro paese era famoso per la longevità dei suoi abitanti. 
Quando, poi, si trattava delle esequie di un personaggio famoso come mio nonno, c'era da attendersi che tutti gli abitanti accorressero in massa a rendere il dovuto omaggio alla sua memoria. 
Tuttavia, non provavo per l'imminente cerimonia il minimo interesse. 
Qualsiasi cosa che tendesse a sottrarmi alla mia inerzia abituale era per me soltanto una fonte di disagio fisico e mentale. 
Per rispetto verso le insistenze dei miei genitori, ma soprattutto per evitare che mi rimproverassero in tono bruciante quello che chiamavano il mio atteggiamento poco filiale, accettai di accompagnarli. 
Non ci fu nulla di straordinario nel funerale di mio nonno, a parte forse la gran quantità di omaggi floreali; ma fu quella, rammentatelo, la mia iniziazione ai solenni riti del trapasso. 
Qualcosa nella camera ardente semibuia, forse la bara rettangolare coperta di drappi scuri, oppure la massa di fiori fragranti, o le manifestazioni di dolore degli abitanti del villaggio, mi strappò all'abituale apatia e risvegliò la mia attenzione. 
Distolto alle mie fantasticherie da un lieve colpo del gomito aguzzo di mia madre, la seguii attraverso la stanza, fino alla bara in cui era composto il cadavere di mio nonno. 
Per la prima volta mi trovavo faccia a faccia con la morte. 
Abbassai lo sguardo sul volto placido e sereno, solcato dalle rughe, e non vidi nulla che potesse giustificare tanto dolore. 
Mi sembrò, invece, che il nonno fosse infinitamente contento, serenamente appagato. 
Fui scosso da uno strano senso di esultanza del tutto fuori posto. 
Si era insinuato in me con tale furtiva lentezza che quasi non m'ero accorto della sua comparsa. 
Quando ripenso a quell'ora prodigiosa, mi sembra che avesse avuto origine dal mio primo sguardo sulla scena del funerale, e che avesse silenziosamente rafforzato la sua stretta in modo sottile e insidioso. 
Un influsso malefico che sembrava irradiare dal cadavere mi teneva prigioniero di un fascino magnetico. 
Tutto il mio essere sembrava pervaso d'una forza estatica, elettrizzante, e sentii la mia persona raddrizzarsi, anche senza un atto di volontà cosciente. 
Con occhi accesi stavo cercando di penetrare sotto le palpebre chiuse del morto, di leggere il messaggio segreto che celavano. 
Il cuore mi diede un tuffo improvviso d'empia gaiezza, e palpitò contro le costole con forza demoniaca, quasi per liberarsi dalla stretta gabbia della mia fragile corporatura. 
Una sensualità folle, sfrenata, che allietava l'anima, mi travolse. 
Ancora una volta, l'energica spinta del gomito materno mi obbligò a muovermi. 
Mi ero avvicinato al catafalco avvolto nei veli di lutto con passo di piombo; me ne allontanai in preda ad un'eccitazione nuova. 
Accompagnai il corteo funebre al camposanto, e tutto il mio essere era permeato di quella mitica influenza vitalizzante. 
Era come se avessi trangugiato profonde sorsate di un elisir esotico, un filtro infernale preparato con formule blasfeme tratte dagli archivi di Belial. 
I compaesani erano così presi dalla cerimonia, che il radicale cambiamento del mio contegno sfuggì a tutti, eccettuati i miei genitori. 
Ma, nelle due settimane successive, i pettegoli del villaggio trovarono nel mio nuovo comportamento abbondanti temi per le loro lingue al vetriolo. 
Alla fine di quelle due settimane, però, la potenza dello stimolo cominciò a perdere efficacia. 
Dopo un paio di giorni ero tornato al primitivo languore, anche se non all'insipienza totale e ossessiva del passato. 
Prima mi dominava la completa assenza del desiderio di uscire dal torpore: adesso ero turbato da un'inquietudine vaga e indefinibile. 
Esteriormente tuttavia ero tornato me stesso, ed i cacciatori di scandali si occuparono di argomenti più appetitosi. 
Se avessero intuito le vere cause della mia esaltazione, mi avrebbero allontanato come un lebbroso immondo. 
E se io avessi immaginato il potere esecrabile che era stato l'origine di quel breve periodo di esaltazione, mi sarei ritirato per sempre dal mondo, trascorrendo il resto della mia vita in solitudine e penitenza. 
Spesso le tragedie si compongono in trilogie. 
Nonostante la proverbiale longevità dei miei compaesani, i cinque anni che seguirono videro la morte dei miei genitori. 
La prima ad andarsene fu mia madre, in un incidente inatteso; e il mio dolore fu così profondo che mi stupì, sinceramente, scoprire che il tormento era beffato e contraddetto dal risorgere di quella sensazione quasi dimenticata di suprema, diabolica estasi. 
Ancora una volta il cuore mi balzò pazzamente nel petto, e batté rapido, spingendo il sangue ardente nelle vene col fervore di una meteora. 
Mi scossi di dosso l'abituale cappa angosciosa di torpore, ma soltanto per scambiarla con il fardello assai più orribile di un desiderio empio e blasfemo. 
M'insediai nella camera ardente in cui giaceva mia madre con l'anima assetata del nettare diabolico che pareva saturare l'aria buia. 
Ogni respiro mi rafforzava, mi sollevava ad altezze inaudite di soddisfazione e d'estasi. 
Ormai capivo che era una specie di delirio drogato, che presto sarebbe svanito, lasciandomi tanto più debole quanto più alto era stato il suo potere maligno: e tuttavia non sapevo controllare il desiderio più di quanto potessi sciogliere il nodo gordiano che stringeva il mio destino. 
Sapevo inoltre che, per una strana maledizione diabolica, la mia vita attingeva dai morti la sua forza; che nel mio essere qualcosa di singolare reagiva solo alla tremenda presenza di un cadavere. 
Pochi giorni dopo, reso folle dal desiderio del tossico bestiale da cui dipendeva la pienezza della mia esistenza, andai a parlare con l'unico impresario di pompe funebri di Fenham e lo convinsi ad assumermi come apprendista. 
Il colpo subito con la morte di mia madre aveva sconvolto visibilmente mio padre. 
Sono certo che, se gli avessi parlato in qualunque altro momento di un lavoro tanto outré, si sarebbe opposto in modo categorico. 
Invece acconsentì con un cenno, dopo una breve riflessione. 
Non avrei mai immaginato che sarebbe stato proprio lui l'oggetto della mia prima lezione pratica. 
Morì all'improvviso, di una malattia di cuore fino a quel momento insospettata. 
Il mio ottantenne principale fece di tutto per dissuadermi dall'inconcepibile compito di imbalsamarne il corpo, ma non notò la luce d'estasi nei miei occhi quando lo convinsi. 
Non voglio descrivere i pensieri riprovevoli, indicibili, che turbinavano in onde tumultuose di passione nel mio cuore mentre lavoravo su quell'argilla esanime. 
La nota dominante dei miei pensieri era un amore insuperabile, assai più grande di quello che gli avevo portato in vita. 
Mio padre non era ricco, ma possedeva beni terreni sufficienti a renderlo indipendente. 
Come suo unico erede, mi trovai in una situazione paradossale. 
La mia prima giovinezza mi aveva reso inadatto ai contatti con la società moderna, ma la vita primitiva di Fenham, e il suo isolamento, mi disgustavano. 
Anzi, la longevità dei suoi abitanti vanificava l'unico motivo che mi aveva spinto a cercarmi un impiego. 
Dopo avere sistemato l'eredità, mi fu facile licenziarmi, e mi trasferii a Bayboro, una città distante un'ottantina di chilometri. 
Lì il mio anno di apprendistato mi fu utile, e non faticai a sistemarmi come assistente presso la Gresham Corporation, la maggiore azienda di pompe funebri della città. 
Ottenni anche il permesso di dormire nei locali della ditta, perché la vicinanza dei morti stava già diventando un'ossessione. 
M'impegnai nel mio lavoro con insolito zelo. 
Nessun caso era troppo macabro per la mia empia sensibilità, e divenni presto un maestro della mia professione. 
Ogni nuovo cadavere nelle camere mortuarie era il compiersi d'una promessa di letizia blasfema, di macabra felicità: il riattizzarsi dell'estatico tumulto delle arterie che trasformava il mio sinistro compito in un piacere agognato Ma ogni sazietà carnale ha il suo prezzo. 
Finii per temere i giorni che non mi recavano cadaveri da contemplare, e pregai tutti gli osceni dèi degli abissi perché dessero morte rapida e certa agli abitanti della città. 
Poi vennero le notti in cui una figura furtiva prese ad aggirarsi cauta per i vicoli scuri dei sobborghi; notti tenebrose in cui la luna di mezzanotte era oscurata da nubi grevi di pioggia. 
Era una figura furtiva quella che si celava tra gli alberi volgendosi a lanciare occhiate fuggevoli; una figura dedita a macabre attività. 
Dopo ognuno di quei vagabondaggi notturni, i giornali del mattino gridavano al pubblico avido di sensazioni i particolari di un delitto orrendo; colonne e colonne di compiaciute rilevazioni di atrocità abominevoli; paragrafi e paragrafi di soluzioni impossibili e ipotesi stravaganti e contraddittorie. 
Io ne traevo un senso di totale sicurezza, perché chi avrebbe immaginato che il dipendente d'una impresa di pompe funebri, dove la morte è di casa, cercasse l'esaudimento di impulsi innominabili nel massacro a sangue freddo dei propri simili? 
Pianificavo ogni delitto con astuzia maniacale, variando le modalità in modo che nessuno immaginasse che fossero tutti opera dello stesso paio di mani insanguinate. 
Ogni avventura notturna culminava in un'ora estatica di piacere puro e perverso, esaltato dalla possibilità che la sua fonte deliziosa potesse venire affidata più tardi alle mie stesse cure esultanti. 
Talvolta quel duplice piacere supremo si realizzava oh!, raro e delizioso ricordo! 
Nelle lunghe notti in cui restavo nel mio santuario, il silenzio degno di un mausoleo mi suggeriva nuovi, indicibili modi di profondere il mio affetto sui morti che amavo i morti che mi davano la vita! 
Una mattina, il signor Gresham arrivò in sede molto prima del solito, e mi trovò sdraiato su un freddo tavolo mortuario, immerso in un sonno pesante da vampiro, le braccia strette attorno al corpo nudo e rigido di un cadavere ormai fetido! 
Mi destò da sogni lascivi, e aveva uno sguardo in cui si mescolavano ribrezzo e pietà. 
Gentilmente, ma con fermezza, mi disse che dovevo andarmene, che i miei nervi erano sconvolti, e che avevo bisogno di un lungo periodo di riposo, lontano dai ripugnanti doveri della mia professione; disse che la mia impressionabile giovinezza era troppo turbata dall'atmosfera macabra di quell'ambiente. 
Sapeva ben poco dei desideri diabolici che mi suggerivano quella ossessione disgustosa. 
Ebbi la saggezza di capire che, se avessi discusso con lui, avrei rafforzato la sua convinzione che fossi sull'orlo della pazzia: era molto meglio andarmene, piuttosto che favorire la scoperta del vero movente delle mie azioni. 
Dopo quell'incidente, non osai più rimanere a lungo in un sol posto, per timore che qualche atto imprudente rivelasse il mio segreto al mondo che non avrebbe capito. 
Andai di città in città, di paese in paese. 
Lavoravo negli obitori, nei cimiteri, una volta in un crematorio dovunque avessi la possibilità di rimanere vicino ai morti per i quali ardevo. 
Poi venne la Grande Guerra. 
Fui tra i primi a varcare l'oceano, tra gli ultimi a ritornare. 
Quattro anni d'inferno rosso-sangue il fango putrido delle trincee flagellate dalla pioggia le esplosioni assordanti di granate isteriche il tambureggiare monotono di pallottole beffarde frenesie fumanti dalle fonti del Flegetonte fumi soffocanti di gas mortali resti grotteschi di corpi straziati e crivellati. 
Quattro anni di gioie sublimi. 
In ogni vagabondo cova il desiderio di tornare sui luoghi della sua infanzia. 
Pochi mesi dopo, passeggiavo per le familiari strade di Fenham. 
Fattorie vuote e in rovina costeggiavano i sentieri, e gli anni avevano portato un eguale regresso anche nel paese. 
Solo poche case erano abitate; tra le altre, anche quella che un tempo era stata mia. 
Il viale soffocato da viluppi di erbacce, i vetri rotti delle finestre, i campi incolti dietro l'edificio, erano una muta conferma delle impressioni ottenute con una cauta ricerca: adesso la mia casa ospitava un ubriacone dissoluto che viveva dei lavori che i suoi rari vicini gli affidavano per pietà nei confronti della moglie maltrattata e del figlioletto denutrito che vivevano con lui. 
L'incanto che circondava i luoghi della mia giovinezza era ormai disperso; perciò, spinto da un impulso improvviso, mi diressi verso Bayboro. 
Anche lì gli anni avevano portato cambiamenti, ma di tipo opposto. 
La cittadina che ricordavo era quasi raddoppiata in grandezza, nonostante la guerra. 
Istintivamente, cercai la ditta in cui avevo lavorato. 
Esisteva ancora, ma portava un nome nuovo e la scritta "Successore di", nell'insegna sopra la porta. 
L'epidemia di Spagnola aveva portato via il signor Gresham, mentre i figli combattevano oltremare. 
Un impulso fatale mi spinse a cercarvi lavoro. 
Accennai con qualche trepidanza all'apprendistato sotto il signor Gresham, ma erano timori infondati: il mio scomparso principale aveva portato con sé nella tomba il segreto della mia immorale condotta. 
C'era un posto libero, e ottenni subito il lavoro. 
Poi vennero i ricordi ossessivi delle notti scarlatte e dei pellegrinaggi infami, e il desiderio incontrollabile di rinnovare quelle gioie immonde. 
Abbandonai ogni prudenza e mi lanciai in un'altra serie di orge maledette. 
Ancora una volta, la stampa popolare trovò abbondante e gradito materiale nei diabolici particolari dei miei delitti, e li confrontò con le rosse settimane di orrore che anni prima avevano sbigottito la città. 
Ancora una volta la polizia gettò la rete e frugò nelle sue pieghe, ma non trovò nulla. 
La sete del nettare velenoso dei morti divenne un fuoco devastante, e cominciai ad abbreviare i periodi tra le mie odiose imprese. 
Sapevo di muovermi su un terreno pericoloso, ma quel desiderio infernale mi serrava nei suoi tremendi tentacoli e mi costringeva a continuare. 
Intanto, la mia mente diventava sempre meno ricettiva a qualsiasi interesse che non fosse l'appagamento delle mie brame insane. 
Mi sfuggirono piccoli particolari d'importanza vitale per chi si dedica a imprese terribili come le mie. 
Non so come, da qualche parte, lasciai una vaga traccia, un indizio elusivo non tale da portare al mio arresto, ma sufficiente per indirizzare verso di me i sospetti. 
Mi sentivo braccato, ma ero ugualmente incapace di soffocare l'esigenza prorompente di altri morti per riaccendere la mia anima snervata. 
Poi venne la notte in cui i fischi striduli della polizia mi strapparono alla maligna ebbrezza che provavo chinato sul corpo dell'ultima vittima, con un rasoio insanguinato ancora stretto in pugno. 
Con un movimento esperto ripiegai la lama, e l'infilai nella tasca della giacca. 
I manganelli degli agenti battevano un ritmo impaziente sulla porta. 
Fracassai la finestra con una sedia, ringraziando il destino per aver scelto uno dei sobborghi più poveri, dove non si usavano inferriate. 
Saltai in un vicolo sudicio mentre figure vestite di blu entravano dalla porta sfondata. 
Fuggii oltrepassando staccionate malferme, luridi cortili, squallide baracche, strade buie. 
Pensai subito alle paludi macchiate d'alberi che si stendevano oltre la città, per un'ottantina di chilometri, sin quasi alla periferia di Fenham. 
Se avessi potuto raggiungerle, per un po' sarei stato al sicuro. 
Prima dell'alba mi stavo lanciando a capofitto attraverso quella distesa malaugurante e desolata, inciampando sulle radici putride di alberi quasi morti, i cui rami spogli si protendevano come braccia grottesche, cercando di trattenermi con abbracci beffardi. 
Gli schiavi spettrali degli dèi infami cui offrivo preghiere idolatre, guidarono i miei passi nell'acquitrino. 
Una settimana dopo, debole, lacero, emaciato, mi ritrovai nei boschi a poco più di un chilometro da Fenham. 
Fino ad allora ero sfuggito agli inseguitori, ma non osavo mostrarmi, perché sapevo che doveva essere stato dato l'allarme. 
Speravo comunque di averli messi fuori strada. 
Dopo quella prima notte frenetica, non avevo più udito il suono di voci estranee, né l'avanzare di corpi robusti tra i cespugli. 
Forse avevano concluso che il mio cadavere giacesse ormai perduto in qualche stagno, o fosse scomparso per sempre nelle sabbie mobili. 
La fame mi mordeva le viscere con fitte dolorose, la sete m'inaridiva la gola; eppure era assai peggiore l'insopportabile brama della mia anima per lo stimolo che trovavo soltanto vicino ai morti. 
Le mie narici fremettero al dolce ricordo. 
Non potevo più illudermi che quel desiderio fosse soltanto il capriccio di una immaginazione morbosa; ormai sapevo che era parte integrante della vita, e che senza di esso mi sarei spento come una lampada esausta. 
Feci appello a tutte le residue energie per soddisfare quel maledetto appetito. 
Nonostante il pericolo, compii una ricognizione, aggirandomi fra le ombre protettrici come un osceno fantasma. 
Ancora una volta provai la strana impressione di essere guidato da un invisibile satellite di Satana. 
Eppure, per un attimo persino la mia anima sciagurata si ribellò quando mi trovai davanti alla casa in cui ero nato, lo sfondo delle mia solitudine giovanile. 
Poi i ricordi dolorosi svanirono: li sostituì un desiderio bramoso, travolgente. 
Dietro le pareti cadenti della vecchia casa stava la mia preda. 
Un attimo dopo, avevo alzato una delle finestre malferme e scavalcato il davanzale. 
Rimasi per un momento in ascolto, i sensi vigili, i muscoli tesi e pronti a scattare. 
Il silenzio mi rassicurò. 
Con passo da gatto, m'insinuai nelle stanze ben note, finché un sonoro russare m'indicò il luogo in cui avrei trovato sollievo per le mie sofferenze. 
Mi concessi un sospiro, pregustando l'estasi, mentre aprivo la porta della camera da letto. 
Come una pantera mi avviai verso la figura supina, distesa nel suo torpore da ubriaco. 
La moglie e il figlio dov'erano? 
Bene, potevano aspettare. 
Con dita frenetiche serrai la gola alla prima vittima. 
Alcune ore dopo ero di nuovo in fuga, ma ero animato di nuova forza, rubata alla morte. 
Tre figure silenziose dormivano, per non destarsi mai più. 
Solo quando la luce abbagliante del giorno penetrò nel mio nascondiglio mi resi conto delle inevitabili conseguenze del sollievo che mi ero procurato in modo così imprudente. 
Ormai i cadaveri dovevano essere stati scoperti. 
Anche il più ottuso poliziotto di campagna avrebbe collegato quella strage alla mia fuga dalla città vicina. 
Inoltre, per la prima volta, avevo lasciato prove tangibili della mia identità: le mie impronte digitali nelle stanze delle vittime. 
Per tutto il giorno rabbrividii d'angoscia. 
Lo scricchiolio di un ramoscello secco sotto i miei piedi evocava immagini mentali terrificanti. 
Quella notte, protetto dall'oscurità, girai intorno a Fenham e mi diressi verso i boschi che si stendevano più oltre. 
Prima dell'alba, ebbi il primo segno sicuro della ripresa dell'inseguimento l'abbaiare lontano dei cani. 
Continuai la mia fuga durante la lunga notte, ma al mattino sentii svanire la mia forza artificiale. 
Il pomeriggio portò, ancora una volta, l'insistente richiamo della maledizione contaminatrice, e seppi che sarei crollato se non avessi potuto provare di nuovo l'ebbrezza che soltanto la vicinanza dei defunti poteva darmi. 
Avevo percorso un ampio semicerchio. 
Se avessi continuato ad avanzare, a mezzanotte mi sarei trovato nel cimitero dove avevo sepolto i miei genitori, molti anni prima. 
La mia sola speranza, ne ero certo, consisteva nel raggiungere quella meta prima di essere catturato. 
Con una muta preghiera ai dèmoni che presiedevano al mio destino, mi avviai, a passi pesanti, verso la mia ultima roccaforte. 
Dio! 
è possibile che siano passate soltanto dodici ore da quando mi sono diretto verso il mio spettrale rifugio? 
Ho vissuto un'eternità in ciascuna di quelle ore plumbee. 
Ma ho trovato un ricco compenso. 
Le esalazioni velenose di quel luogo dimenticato sono incenso per la mia anima sofferente! 
Le prime striature dell'alba illividiscono l'orizzonte. 
Stanno arrivando! 
Il mio fine udito coglie l'ululare lontano dei cani! 
Tra pochi minuti mi troveranno e mi rinchiuderanno per sempre, isolandomi dal resto del mondo; sarò condannato a trascorrere i miei giorni straziato da desideri innominabili, fino a quando non avrò raggiunto i morti che amo! 
No, non mi prenderanno. 
Mi rimane una via di scampo. 
è una scelta vile forse, ma migliore, assai migliore di mesi interminabili d'indicibile sofferenza. 
Lascio questa narrazione perché qualcuno possa, forse, capire le ragioni della mia scelta. 
Il rasoio! 
è rimasto annidato, dimenticato, nella tasca, fin da quando son fuggito da Bayboro. 
La lama macchiata di sangue luccica sinistra nella luce fioca della luna sottile. 
Un colpo deciso al polso, e la liberazione è assicurata Il sangue caldo e vivo traccia disegni grotteschi sulle lapidi decrepite e stinte orde di fantasmi brulicano fra le sepolture putrescenti dita spettrali mi rivolgono cenni di richiamo frammenti eterei di melodie mai scritte s'innalzano in un crescendo celestiale stelle remote danzano ebbre al suono di un accompagnamento demoniaco mille minuscoli martelli traggono orrende dissonanze dalle incudini celate nel caos del mio cervello ombre grigie di spiriti straziati passano davanti a me in un silente, beffardo corteo lingue ardenti di fiamma invisibile imprimono il marchio dell'inferno sulla mia anima esausta Non posso più scrivere NOTE: 1) Quando The Loved Dead apparve, con la firma di C. 
M. 
Eddy, sul numero di maggio-giugno-luglio 1924 di Weird Tales, la rivista venne pesantemente criticata e, in certe zone degli Stati Uniti, tolta dalle edicole: l'urtante tema necrofilo del racconto aveva infatti ferito la sensibilità dei benpensanti. 
A quasi cinquant'anni di distanza, nel 1972, il critico e romanziere inglese Colin Wilson, nel suo saggio Order of Assassins (traduzione italiana: La filosofia degli assassini, Longanesi, Milano 1974) "riabilita" la storia affermando che essa "centra più coraggiosamente di qualsiasi altro scritto di Lovecraft l'emotività che sta alla base della narrativa dell'orrore e ciò che la sostiene. 
L'adolescente schivo e malaticcio, che i compagni sani evitano, si sente un estraneo nella realtà delle persone comuni, fino al momento in cui scopre di appartenere ad un mondo diverso, quello dei morti". 
è tutto sommato la stessa tematica che si ritrova in un altro dei più celebri racconti di H. 
P. 
L. 
, The Outsider, in cui però il senso di estraneità non si traduce in un impeto di violenza necrofila, ma si sublima in una ricerca dell'oblio. 
The Loved Dead, a differenza dei primi due racconti revisionati per Eddy, appare scritto interamente da Lovecraft, forse (ma non è neppur certo) sulla base di una semplice trama fornita dall'amico (N.d.C.). 
. 
19. 
Cieco, Sordo E Muto (1) Era da poco passato mezzogiorno, quel 28 giugno del 1924, quando il dottor Morehouse arrestò la macchina davanti all'abitazione dei Tanner, depositando quattro uomini. 
La casa, un edificio in pietra, era perfettamente mantenuta, e dava sulla strada: se non fosse stato per la palude che aveva a ridosso, non avrebbe avuto nulla di lugubre. 
L'uscio, dalla vernice immacolatamente bianca, era in fondo al prato curato, leggermente discosto dalla strada. 
Avvicinandosi, il gruppetto del dottore constatò che era aperto; era rimasta chiusa solo la porta a vetri. 
Il fatto di trovarsi vicino a quella casa rendeva muti e nervosi i quattro uomini, poiché quello che si annidava lì dentro si poteva soltanto immaginare con inquietudine. 
Le loro paure improvvisamente tacquero quando si udì distintamente il picchiettio della macchina da scrivere di Richard Blake. 
All'incirca un'ora prima, dalla casa era scappato urlando un uomo, senza cappello e senza giacca, che si era poi accasciato davanti alla porta dell'abitazione più vicina, ad un chilometro cioè di distanza, farfugliando qualcosa come "casa", "buio", "palude", "stanza". 
Al dottor Morehouse non era occorsa una richiesta diretta per intervenire, non appena saputo dell'uomo che era fuggito terrorizzato dalla vecchia casa dei Tanner, la casa eretta vicino alla palude. 
Aveva presentito qualcosa, quando i due si erano stabiliti in quella casa diabolica: il tizio che era scappato ed il suo datore di lavoro, Richard Blake, uno scrittore e poeta di Boston, un artista eccezionale che la guerra aveva ridotto in quello stato, ancora piacente ma semiparalizzato, ancora capace di librarsi sulle ali della fantasia, ma escluso per sempre dal mondo reale. 
Era tornato cieco, sordo e muto. 
A Blake erano andate molto a genio le storie bizzarre e le chiacchiere che circolavano sulla casa e sui precedenti affittuari, perché quelle leggende stregate erano un dono che non gli veniva negato dalle sue condizioni fisiche. 
Gli avvertimenti che gli erano stati dati dai superstiziosi abitanti del posto lo avevano fatto soltanto sorridere. 
Ora che la sua unica compagnia lo aveva abbandonato, in preda al terrore, e che era rimasto solo e indifeso in balia di ciò che aveva terrorizzato il suo assistente, Blake aveva poco motivo di essere tutto contento e sorridente! 
Era questo, comunque, quello che il dottor Morehouse credeva quando gli si era presentato il caso dell'uomo uscito di senno ed aveva deciso di risolvere l'enigma con l'aiuto del proprietario dell'abitazione. 
I Morehouse erano un'antica famiglia di Fenham, ed il nonno del medico aveva partecipato, nel 1819, alla cremazione del corpo di Simeon Tanner. 
Anche dopo tutto quel tempo, l'abile dottore provava ancora un brivido lungo la schiena ogni volta che pensava alla documentazione relativa a quel decesso ed alle rapide conclusioni tratte da quella semplice gente di campagna dopo aver visto una lieve deformità del cadavere. 
Quel brivido era ingiustificato, se ne rendeva conto, visto che è abbastanza normale trovare delle piccole escrescenze ossee nella parte anteriore del cranio di un calvo. 
I quattro che erano scesi con determinazione dalla macchina del dottore, una volta di fronte alla temuta abitazione, bisbigliarono, curiosamente intimiditi, di vaghi racconti e frammenti di storie che avevano sentito dalle loro nonne: racconti e dicerie ripetuti solo eccezionalmente e mai confrontati. 
Le leggende cominciavano niente di meno che nel 1692, all'epoca dell'impiccagione di un Tanner a Gallows Hill, la collina di Salem dove venivano giustiziati i colpevoli di stregoneria, ma si infittivano a partire dal 1747, l'anno di costruzione di una prima parte della casa. 
Anche a quel tempo, comunque, non era ancora iniziato il massimo delle chiacchiere in quanto, nonostante i Tanner fossero tutti strani, soltanto l'ultimo di loro, il vecchio Simeon, incuteva veramente terrore alla gente. 
Costui aveva ingrandito l'abitazione ricevuta in eredità, ed in maniera orrenda, a detta di tutti, modificando in particolare le finestre della stanza a Sud-Est, quella la cui parete di destra dava sulla palude. 
Aveva adibito la camera a studio e biblioteca, mettendoci una porta doppia, rivestita di ferro. 
Quest'ultima era stata fatta a pezzi a colpi d'ascia quell'incredibile notte dell'inverno 1818, quando era stato visto uscire dal fumaiolo un fumo nero pestilenziale ed era stato rinvenuto al suo interno il corpo di Tanner con quell'espressione sulla faccia. 
Era stato per quell'espressione, e non per le due escrescenze ossee che spuntavano sotto i lanosi capelli bianchi del vecchio, che avevano deciso di bruciare il cadavere, insieme ai libri ed alle carte contenuti nello studio. 
Purtroppo, accorsero alla casa dei Tanner talmente in fretta, che non fu possibile verificare alcuni dati storici molto importanti. 
Non appena il medico, a capo del gruppetto, aprì la porta a vetri e si introdusse nel corridoio dall'ingresso ad arco, si accorse che il ticchettio della macchina da scrivere era cessato all'istante. 
In quel momento stesso due degli uomini avvertirono una sorta di corrente fredda, inspiegabile in quella giornata afosa, pur se successivamente non vollero confermarlo. 
Il corridoio era normalissimo, ed erano in ordine anche tutte le stanze in cui entrarono mentre cercavano la biblioteca in cui pensavano di trovare Blake. 
Lo scrittore aveva scelto un impeccabile stile coloniale e, nonostante avesse un solo domestico alle proprie dipendenze, teneva la casa in ottimo ordine. 
Il dottor Morehouse condusse i suoi assistenti per tutte le camere, entrando nelle porte aperte e passando sotto svariati archi e, alla fine, individuò la biblioteca: un bellissimo ambiente al piano terra, rivolto a Sud ed attiguo al famigerato studio di Simeon Tanner. 
La stanza era stipata di libri che l'aiutante "leggeva" allo scrittore mediante un complicato sistema tattile, e di voluminosi volumi in Braille che egli leggeva invece da solo aiutandosi con i suoi allenati polpastrelli. 
Ovviamente Richard Blake era lì, seduto come sempre alla macchina da scrivere, dove stava girando un foglio, e attorniato da numerose pagine già scritte posate sul tavolo e per terra. 
Apparentemente, si era interrotto a bruciapelo, probabilmente per sollevare il bavero della vestaglia a causa di un brivido di freddo, e rivolgeva la testa alla porta della camera attigua, nella quale batteva il sole. 
Una posizione curiosa per un uomo cieco e sordo alle percezioni del mondo esterno. 
Avvicinandosi ed osservando la faccia dello scrittore, il dottor Morehouse sbiancò, e fece cenno agli altri di restare dov'erano. 
Gli occorreva qualche minuto per riaversi, e per essere definitivamente sicuro. 
Non avrebbe dovuto più chiedersi perché il corpo del vecchio Simeon Tanner era stato bruciato, quella lontana notte d'inverno, per l'espressione della faccia: adesso aveva di fronte qualcosa che soltanto una mente fredda poteva sopportare. 
Il fu Richard Blake, la cui macchina da scrivere aveva smesso di battere normalmente soltanto quando il gruppetto era entrato nell'abitazione, nonostante la cecità, aveva "visto" qualcosa qualcosa che lo aveva annientato. 
L'espressione della sua faccia, di quei suoi grandi occhi azzurri venati di sangue e vitrei come ghiaccio, insensibili da sei anni alla vista del mondo, non aveva niente di umano. 
Quegli occhi fissavano orripilati la porta dell'antico studio di Simeon Tanner, la stanza in cui il sole illuminava le pareti un tempo immerse nell'oscurità. 
Ed il dottor Morehouse trasalì, quando si accorse che le pupille nere di quegli occhi, con tutta la luce splendente del sole, erano anormalmente dilatate, come quelle di un gatto nel buio. 
Il medico abbassò le palpebre di quegli occhi ciechi prima di lasciar avvicinare anche gli altri al morto. 
Poi esaminò il cadavere con la massima scrupolosità e perizia, anche se l'agitazione gli faceva tremare leggermente le mani. 
Ad intervalli riferiva alcuni esiti del suo esame ai tre uomini, che assistevano intimiditi facendogli cerchio intorno. 
Temendo di sollevare domande allarmanti, altri particolari li tenne avvedutamente per sé. 
Non furono perciò le sue spiegazioni, bensì il notevole spirito di osservazione che suggerì ad uno degli uomini un commento sui capelli scomposti del morto e sui fogli di carta sparsi un po' dovunque. 
Sembrava, notò, che si fosse sollevata una folata di vento dalla stanza davanti alla cui porta aperta avevano trovato lo scrittore; eppure, nonostante le finestre, precedentemente murate, fossero tutte aperte con quell'afa di giugno, non si era alzato neanche un soffio di vento per tutto il giorno. 
Vedendo che uno del gruppo aveva cominciato a risistemare la carta caduta per terra o sparsa sul tavolo, il dottor Morehouse lo bloccò con un cenno preoccupato della mano. 
Scorgendo il foglio rimasto nel rullo della macchina, lo aveva tirato fuori in fretta, aveva letto alcune frasi che l'avevano nuovamente agghiacciato, e quindi l'aveva nascosto in tasca. 
Ripensandoci, stabilì di raccogliere lui stesso i fogli caduti, poi li mise alla rinfusa nella tasca interna della giacca. 
Ma le frasi che lo avevano tanto terrorizzato, non erano nulla se paragonate a quello che notava ora: la leggera differenza nella battitura dei caratteri tra i fogli appena raccolti e quello sfilato dalla macchina da scrivere. 
Inutilmente si sforzò di scindere quell'orrenda sensazione dall'altro dettaglio tremendo che stava occultando agli stessi uomini che, dieci minuti prima, avevano sentito il battito della macchina da scrivere: quel dettaglio al quale tentava di non pensare, rimandando tutto a quando sarebbe stato solo, protetto dal provvidenziale sostegno della propria poltrona. 
Se si pensa a cosa cercava di nascondere, non c'è da stupirsi del suo terrore. 
In oltre trent'anni di onorata professione di medico, non aveva mai creduto di essere costretto ad occultare qualcosa: ed invece, quando espletò tutte le formalità del caso, nessuno venne mai a sapere che, quando aveva esaminato il cadavere di quel cieco dallo sguardo vitreo, aveva notato immediatamente che il decesso doveva essere avvenuto come minimo mezz'ora prima. 
Quando ebbe finito, il dottor Morehouse chiuse a chiave l'uscio della casa e cominciò a scrutare dappertutto insieme agli altri, cercando una traccia che spiegasse almeno in parte la disgrazia. 
Trovarono meno di zero. 
Il dottore era a conoscenza del fatto che, quando avevano bruciato il cadavere di Simeon Tanner con tutti i suoi libri, avevano aperto la cantina del vecchio, e che il lungo sotterraneo, con il tunnel che passava sotto la palude, era stato ricoperto trentacinque anni dopo, subito dopo la sua scoperta. 
Appurò che di sotto non era cambiato nulla, e che l'intera abitazione era stata rimodernata con razionalità e buon gusto. 
Per telefono comunicò allo sceriffo di Fenham che convocasse da Bayboro il medico legale della contea, poi aspettò il suo arrivo. 
Lo sceriffo scelse due dei suoi uomini e li nominò assistenti finché non fosse arrivato. 
Il dottor Morehouse non riusciva a trattenersi dal ridacchiare, pensando alla sorpresa che avrebbe aspettato quei due. 
Accompagnato da un paesano, si recò nella sua casa per visitare il domestico terrorizzato che vi aveva trovato ospitalità dopo la crisi isterica. 
L'uomo era molto debole, ma era presente a se stesso ed era piuttosto tranquillo. 
Avendo promesso allo sceriffo di raccogliere tutte le informazioni possibili, il dottore cominciò a porgli diverse domande, trattandolo con dolcezza e premura. 
Il domestico si dimostrò disposto a collaborare: purtroppo, però, non ricordava assolutamente nulla. 
La serenità dell'uomo, infatti, era dovuta principalmente a quella fortuna. 
Ricordava soltanto di essersi trovato nello studio con l'invalido, e di aver visto la camera attigua diventare improvvisamente buia: la camera sulle cui finestre era tornato a battere il sole da oltre cent'anni. 
Quell'unico ricordo, peraltro molto vago, bastava a scuotere i nervi già provati del malato; il dottore, perciò, gli comunicò con la massima delicatezza la morte del suo padrone una morte dovuta, gli disse, a cause naturali, e più esattamente alla debolezza cardiaca conseguente alle ferite da lui riportate in guerra. 
L'uomo si dispiacque molto, poiché nutriva dell'affetto per lo sfortunato scrittore. 
Promise di farsi forza e si impegnò a riportare la salma a Boston, ai familiari del defunto, una volta conclusasi l'inchiesta del medico legale. 
Dando solo le spiegazioni più strettamente necessarie al padrone di casa e alla moglie, che erano piuttosto curiosi, il dottor Morehouse chiese loro la cortesia di ospitare da loro il degente, tenendolo lontano dalla casa dei Tanner fino al momento della sua partenza. 
Quindi salì in macchina e si diresse verso casa, fremendo d'agitazione. 
Una volta solo, avrebbe potuto leggere finalmente l'ultimo foglio lasciato dallo scrittore, e trovarvi forse un indizio dell'orrore che aveva superato la sua vista ed il suo udito di invalido, incuneandosi malvagiamente in quella mente sensibile, isolata in un mondo di silenzio e di buio. 
Già sapendo che avrebbe scoperto qualcosa di orribile, non ebbe fretta a cominciare. 
Parcheggiò con calma la macchina in garage, si infilò la vestaglia ed allineò una fila di sedativi e tonici vicino alla poltrona massiccia sulla quale si sarebbe accomodato. 
 Impiegò quindi altro tempo a rimettere in ordine, con estrema lentezza, i fogli numerati, senza sbirciare mai tra le righe. 
Noi sappiamo quale effetto produsse sul dottore la lettura di quel dattiloscritto. 
Non ne sarebbe venuto a conoscenza nessun altro se la moglie non l'avesse raccolto da terra, un'ora dopo, trovando riverso sulla poltrona, col respiro profondo, il marito, che non aveva risposto al bussare insistente di lei, tanto forte da ridestare la mummia di un faraone. 
Anche se il contenuto di quel foglio è spaventoso, specie verso la fine, dove palesemente cambia lo stile, non si può escludere l'ipotesi che il dottore, esperto di tradizioni popolari, vi rinvenisse anche altri supremi orrori che, grazie al cielo, non si presenteranno mai a nessuno. 
è vero, gli abitanti di Fenham pensano che avesse fatto qualche collegamento tra i numerosi racconti sentiti dai vecchi e dal nonno e la triste tragedia di Richard Blake, collegamento alla cui luce quell'episodio assumeva un nuovo significato, inequivocabile e devastante, insostenibile per qualsiasi mente sana. 
Questo potrebbe spiegare perché, quella sera di giugno, ci mise tanto tempo a riprendersi; perché permise solo dopo molte insistenze alla moglie e al figlio di leggere il documento; perché si arrese solo dopo molte discussioni alla loro decisione di non bruciare una prova così eccezionale. 
Ma, soprattutto, spiegherebbe la fretta con cui acquistò la vecchia abitazione dei Tanner, la fece saltare con la dinamite ed ordinò di tagliare gli alberi della palude fino ad una buona distanza dalla strada. 
Al riguardo, il dottore continua ad essere di una laconicità impressionante e, quando morirà, porterà con sé nella tomba una conoscenza che è meglio rimanga celata per sempre alla gente. 
Per la copia del documento che viene qui allegata ringraziamo la gentile concessione di Floyd Morehouse, figlio del dottore. 
Abbiamo omesso alcune parti, segnalate da asterischi, per il bene dei lettori; ulteriori mancanze sono dovute all'incomprensibilità del testo, in punti in cui la battitura dello scrivente sembra minacciata dall'irrazionalità e dalla confusione. 
In tre passi, dove le omissioni possono essere ricostruite dal contesto, è stata azzardata un'ipotesi. 
è meglio sorvolare in merito al cambiamento di stile nella parte finale. 
Lo si potrebbe plausibilmente attribuire, e in merito al contenuto, e in merito alla battitura, alla mente stravolta ed incoerente dello sventurato, le cui terribili menomazioni erano nulla se paragonate all'esperienza che stava sostenendo. 
Chi si sente di azzardare ipotesi più audaci lo faccia pure. 
In tutti i modi il documento è questo un documento scritto in un luogo nefasto e dettato da una mente isolata dalla vista e dai rumori del mondo; una mente sola ed impreparata, lasciata tra le grinfie di forze che nessun uomo dalla vista e dall'udito normali ha mai dovuto affrontare. 
Dal momento che sconvolge le nostre conoscenze della fisica, della chimica e della biologia, una mente logica lo definirebbe un prodotto straordinario della pazzia una pazzia che contagiò il domestico scappato in tempo da quella abitazione. 
E tale potrà essere ritenuto, finché il dottor Morehouse manterrà il silenzio. 
Il dattiloscritto: Quel che vagamente presagivo in quest'ultimo quarto d'ora, si sta concretizzando in paure ben definite. 
Prima di tutto, ho la certezza che a Dobbs sia capitato qualcosa: da quando è al mio servizio, per la prima volta non ha risposto alle mie chiamate. 
Dal momento che non veniva, dopo aver suonato ripetutamente il campanello, ho pensato che si fosse rotto; ma poi ho cominciato a picchiare sul tavolo con una forza che riporterebbe in vita una vittima di Caronte. 
All'inizio ho congetturato che fosse uscito un attimo per rinfrescarsi, data la mattinata torrida ed asfissiante, però non è da Dobbs allontanarsi così a lungo senza prima chiedermi se ho bisogno di qualcosa. 
Gli avvenimenti di questi ultimi minuti, purtroppo, confermano il mio sospetto che la sua assenza non sia volontaria. 
Questo insieme di fattori, mi suggerisce di trascrivere le mie sensazioni e le mie ipotesi, sperando che tale espediente dissipi questo cupo presentimento di catastrofe. 
Nonostante ci provi, non mi riesce di non pensare a tutte le storie legate a questa casa chiacchiere nate dalla superstizione di gente ignorante, e che non mi passerebbero per la mente neanche per un minuto, se Dobbs fosse qui con me. 
Durante questi lunghi anni vissuti come un recluso, Dobbs è stato il mio sesto senso. 
In questo momento, per la prima volta da quando sono menomato, ho piena coscienza del mio stato di impotenza. 
Dobbs sostituiva i miei occhi insensibili, le mie orecchie sorde, la mia gola muta e le mie gambe inerti. 
Sul tavolo c'è un bicchiere con l'acqua. 
Se Dobbs non sarà qui a riempirlo di nuovo, quando avrò bevuto, seguirò lo stesso destino di Tantalo. 
Da quando ci siamo trasferiti a vivere qui, le persone che sono venute in questa casa si contano sulla punta delle dita: cosa accomuna dei ciarlieri campagnoli, ed un invalido che non vede, non sente e non parla? 
Passeranno dei giorni, probabilmente, prima che venga qualcun altro. 
Solo con l'unica compagnia delle mie paure, acuite inoltre dalle impressioni avute in questi ultimi minuti. 
Impressioni che trovo inquietanti, se sono capaci di trasformare delle sciocche dicerie di campagna in fantasie immaginarie tali da suggestionarmi come mai era accaduto. 
Ho l'impressione che siano trascorse ore da quando ho cominciato a trascrivere le mie emozioni, ed invece so che sono passati solo pochi minuti, visto che ho appena inserito un foglio bianco nel rullo della macchina. 
Il gesto meccanico di infilare un nuovo foglio, per quanto breve, mi ha riscosso. 
Spero di liberarmi da questa opprimente sensazione di incombente minaccia, almeno quel tanto che mi consenta di descrivere ciò che si è già verificato. 
Inizialmente si è trattato solo di un tremore, come quello che può avere un edificio malcostruito al passaggio di un pesante camion vicino al marciapiede ma questa casa è ben salda sulle fondamenta. 
Forse ho una sensibilità eccessiva, e forse corro troppo con la fantasia: ma ho avuto la netta sensazione che il tremore fosse più forte proprio davanti a me e la mia sedia è rivolta verso Sud-Est, ossia dalla parte opposta della strada, in linea esatta con la palude a ridosso della casa! 
Probabilmente sarà stata un'illusione, ma quello che è successo dopo è inconfutabile. 
Mi ha fatto ripensare a quegli attimi in cui lo scoppio delle granate ti faceva tremare il terreno sotto i piedi, o ai momenti in cui navi intere esplodevano in aria come paglia sotto l'infuriare di un tifone. 
L'edificio era squassato come tizzoni di Dweurgar passati ai setacci di Nifilheim (2). 
Le tavole del pavimento tremavano sotto ai miei piedi come se avessero paura. 
La macchina da scrivere traballava sul tavolo, ed ho immaginato che i tasti saltassero terrorizzati. 
è finito tutto in un secondo. 
Adesso è di nuovo tutto calmo. 
Troppo calmo! 
è incredibile che dopo un fatto del genere possa tornare tutto esattamente com'era. 
No, esattamente no sono sicuro che sia successo qualcosa a Dobbs! 
E tale convinzione, unita a questa quiete anormale, accresce i miei presagi. 
Presagi? 
Sì io ho paura. 
Mi sforzo di essere razionale, cerco di convincere me stesso che non c'è nulla da temere La mia poesia ha ricevuto critiche sia positive che negative per quella che definisco una fervida immaginazione. 
In questo frangente, mi trovo perfettamente d'accordo con i critici che la giudicano "troppo forte". 
Non c'è nulla di più importuno o Del fumo! 
è solo una piccola esalazione sulfurea, ma le mie narici ipersensibili l'avvertono lo stesso. 
Ma è così minima che non riesco a stabilire se venga da qualche parte della casa, o se non entri invece dalla finestra dell'altra stanza, quella che si affaccia sulla palude. 
Sta diventando sempre più forte. 
Ora sono sicuro che non proviene da fuori. 
Frammenti del passato, tetre visioni di altri giorni scoppiano nel mio cervello ad una velocità caleidoscopica! 
Uno stabilimento che brucia grida frenetiche di donne impazzite dal terrore, imprigionate tra pareti di fuoco. 
Una scuola in fiamme urli angoscianti di bambini intrappolati dal crollo di una scala. 
Un teatro che va a fuoco una folla isterica di gente che cerca di salvarsi dal pavimento incendiato. 
E poi nuvole, nuvole fittissime di fumo scuro come la pece, tossico, acido, che infetta il cielo limpido. 
La stanza si sta riempendo di zaffate intense, violente, soffocanti mi aspetto di sentire da un momento all'altro delle fiammate brucianti lambire le mie gambe inermi. 
. 
, il fumo mi ferisce gli occhi, e le orecchie vibrano impazzite sono soffocato, tossisco per far uscire dai polmoni quei vapori velenosi è un fumo caustico, tossico, malevolo, maleodorante di carne bruciata. 
Eccomi nuovamente solo, in una quiete innaturale. 
Un venticello leggero che mi accarezza il viso mi restituisce il coraggio. 
è ovvio che la casa non sta andando in fiamme, visto che è scomparsa ogni traccia di quel fuoco violento. 
Non ne avverto il minimo odore, per quanto fiuti l'aria come un segugio. 
Inizio a domandarmi se non sono impazzito, se tutti questi anni di isolamento non mi abbiano sconvolto il cervello Ma quello che è successo era troppo palpabile, per poterlo ritenere un'allucinazione. 
Sano o malato di mente, sono costretto a considerare il fatto una realtà e nel momento in cui lo considero tale, non posso riconoscere che una conclusione logica, una conclusione che basta già di per sé a farmi impazzire. 
Prenderla per buona significa accettare la veridicità delle storie superstiziose che circolano tra i paesani che Dobbs ha raccolto e trascritto in Braille per me storie assurde che la mia mente razionale rifiuta istintivamente, bollandole come idiozie! 
Come vorrei che questo battito nelle orecchie cessasse! 
Ho la sensazione che nel mio cranio vi siano dei suonatori di tamburo fantasma che mi percuotono i timpani all'unisono. 
Presumo che sia una semplice conseguenza della sensazione di soffocamento che ho appena sperimentato. 
Qualche bel respiro a quest'arietta refrigerante e Qualcosa qualcuno è entrato nella stanza! 
Sono sicuro di percepire la sua presenza, come se potessi vederla. 
è la medesima sensazione che provavo quando mi facevo largo a gomitate tra la calca, e mi sentivo osservato da due occhi dallo sguardo talmente magnetico da attrarre inconsciamente la mia attenzione La sensazione è identica, ma amplificata centinaia di volte. 
Chi che cosa può essere? 
I miei timori, in fin dei conti, potrebbero essere ingiustificati: potrebbe essere semplicemente Dobbs che è tornato. 
No non è Dobbs. 
Come presagivo, il battito dentro le orecchie si è fermato, ed ora percepisco una specie di sussurri qualcosa che mi bisbiglia il significato sconvolgente di questo fatto si è appena impresso nel mio cervello Riesco a sentire! 
Non odo un'unica voce, ma molte! 
 Il famelico brusio di ributtanti tafani l'infernale ronzio di voraci api il sibilo di repellenti rettili. 
. 
, una cacofonia di sussurri che nessuna gola umana saprebbe produrre Sta salendo per la stanza si ode un canto diabolico, gracchiante e stonato, insopportabile un coro infernale che intona lagne blasfeme lamenti di dolore abissale cantilenati da anime dannate l'orrendo fracasso di una sarabanda da finimondo pagano Le voci che mormorano intorno alla mia sedia si fanno più vicine. 
Il canto è cessato improvvisamente e l'infernale frastuono si è abbassato, smorzandosi in suoni incomprensibili. 
Cerco spasmodicamente di capire le parole. 
Si avvicinano sono sempre più vicine. 
Ora sono riconoscibili. 
. 
, troppo riconoscibili! 
Dio, come vorrei che le mie orecchie fossero rimaste chiuse per sempre, anziché aprirsi per dover ascoltare le loro maledette parole Rivelazioni di osceni Baccanali da far rabbrividire l'anima disgustosi Saturnali di una sfrenatezza folle degradazioni corrotte delle orge dei Cabiri (3) orride minacce di sofferenze impensabili Freddo. 
Non è possibile, in questa stagione! 
Il vento che fino a poco fa soffiava dolcemente, adesso ulula rabbioso vicino alle mie orecchie un vento glaciale che mi investe dalla palude e mi ghiaccia le ossa. 
Se Dobbs mi ha abbandonato, non mi sento di condannarlo. 
Di solito non tollero la viltà e la paura incontrollata, ma questo Gli auguro di essere riuscito a fuggire in tempo. 
Si è risolto anche il mio ultimo dubbio. 
Ora sono doppiamente contento di aver cominciato a registrare le mie impressioni per quanto non spero che qualcuno possa capire o credermi Scrivendo sono riuscito ad alleviare l'insopportabile tensione di ogni nuova attesa impotente del verificarsi di ulteriori manifestazioni innaturali. 
Ritengo che esistano per me soltanto tre possibilità: scappare da questo posto infernale e trascorrere ì torturanti anni a venire cercando di dimenticare ma io non posso fuggire; passare dalla parte di forze talmente malvage da far apparire il Tartaro un paradiso celestiale ma non intendo farlo; morire preferisco che mi facciano a pezzi, piuttosto che dannare la mia anima immortale stipulando un accordo con gli inviati di Belial Sono stato costretto ad interrompermi perché ho le dita intorpidite. 
Questa stanza è gelida come una tomba mi sto lentamente indebolendo devo reagire a questo languore, che potrebbe compromettere la mia risoluzione di morire piuttosto che scendere a patti con loro Giuro di nuovo che combatterò fino alla fine una fine che ormai è prossima, lo so Il vento è sempre più gelido, se è davvero possibile porta con sé la putredine di cose morte-vive Grazie, Signore, di avermi tolto misericordiosamente la vista! 
il vento è talmente glaciale che brucia anziché ghiacciare mi sta quasi scottando Sono stato ghermito da mani invisibili mani spettrali, il cui tocco non ha forza fisica, che cercano di staccarmi dalla macchina da scrivere mani gelate che vogliono spingermi in un gorgo infernale mani mefistofeliche che mi trascinano verso l'abisso del male eterno mani micidiali che mi soffocano e tormentano i miei occhi ciechi Dita di un gelo polare mi stanno premendo le tempie sono rigide ed ossute, come corna L'alito glaciale di qualcosa di morto da secoli mi sfiora le labbra febbricitanti e mi brucia la gola arsa da un fuoco di ghiaccio L'oscurità mi avvolge e non è il buio dei miei occhi ciechi no sono le tenebre insondabili della notte del peccato le nere tenebre del purgatorio Io vedo spes mea Christus! 
è la fine Alla mente mortale non è dato resistere ad una forza che travalica l'immaginazione umana. 
All'anima immortale non è dato sconfiggere ciò che ha conosciuto l'abisso ed ha fatto dell'immortalità un attimo passeggero. 
La fine? 
No! 
Non è che l'inizio misericordioso. 
