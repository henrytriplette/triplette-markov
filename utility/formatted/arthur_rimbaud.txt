La camera è buia: vagamente ascolti
di due fanciulli il dolce e triste piagnucolare.
Piegano la fronte, ancora di sogni carica
sotto la lunga tenda bianca che trema e si solleva...
- Fuori gli uccelli si stringono, intirizziti;
con le ali intorpidite sotto il grigiore del cielo;
e l'Anno Nuovo, dalla scia brumosa, trascinando
le pieghe del suo nevicato vestito,
piangendo ride, e rabbrividendo canta...
Ora i piccolini, sotto la tenda ondeggiante
parlano a bassa voce, come durante una notte oscura.
Ascoltando, pensosi, come un mormorare lontano.
Sussultando sovente alla chiara voce d'oro
del timbro mattinale che in continuo scandisce
il suo ritornello metallico nel suo globo di vetro...
- La stanza è gelata... Languiscono, per terra,
sparsi intorno ai letti, gli abiti di dolore:
l'aspra tramontana che geme sulla porta
soffia nella casa il suo fiato malinconico.
In tutto si sente che manca qualcosa.
- Non c'è dunque una madre per questi bambinelli,
dal fresco sorriso, dagli alteri sguardi?
Ha dunque dimenticato, a sera, a capochino, sola,
di attizzare una fiamma strappata alle ceneri,
d'ammucchiare su di loro le coperte di lana,
prima di lasciarli gridando: Perdono!
Non ha per caso previsto il freddo mattinale?
Né ha chiuso bene la porta al vento invernale?
- Il materno sogno è il tiepido tappeto,
è il nido ovattato dove fanciulli nascosti
come uccelli graziosi che fanno oscillare i rami
dormono un sonno dolce di bianche visioni.
- Là c'è solo un nido senza calore né piume
dove i piccini tremano, svegli, pieni di paura;
un nido che la tramontana amara ha reso gelato.
Il cuore vostro ha capito: - quei fanciulli sono senza madre.
Non c'è più madre, né nido! - Né il padre è presente!...
- Ne ha preso la cura, allora, una vecchia domestica.
I piccoli sono soli nella casa gelata:
orfani di quattro anni, ecco che nel loro pensiero
si desta lentamente un ricordo piacevole...
ed è come un rosario sgranato pregando:
- Ah! Che bel mattino, quel mattino delle strenne!
Ognuno, durante la notte, aveva sognato
i suoi regali, in qualche sogno strano,
in cui turbinavano dorate caramelle, scintillanti gioielli,
volteggiando una danza sonora, per poi
sparire sotto le tende e riapparire ancora!
Si svegliavano presto, felici si alzavano
strofinandosi gli occhi, con le labbra golose,
e andavano, coi capelli arruffati sulla testa,
lo sguardo radioso dei giorni più festivi,
con i piedi nudi sfiorando il suolo,
alla porta dei genitori bussando piano piano.
Entravano! E quanti auguri, in pigiama,
i baci replicati, e la gaiezza infinita.
Ah! Com'erano dolci quelle parole tante volte ridette!
- Ma com'è cambiata la casa di una volta:
nel caminetto un gran fuoco scoppiettava
e tutta la camera ne era rischiarata;
e i riflessi rossastri del gran focolare
danzavano sui mobili verniciati...
- L'armadio era senza chiavi!... senza chiavi, il grande armadio!
Guardavano sovente la porta bruna e nera,
senza chiavi! era strano! Fantasticavano spesso
sui misteri assopiti fra quei fianchi di legno
credevano d'udire, dal fondo della toppa
vuota un rumore lontano, vago e gioioso murmure...
- La camera dei genitori è così vuota, oggi!
La porta non riflette alcun riflesso rossastro;
spariti genitori, focolare, chiavi;
e dunque niente baci, niente dolci sorprese!
Che capodanno feroce sarà questo per loro!
- E mentre, tutti pensierosi, dai loro occhi azzurri
silente una lacrima amara verrà giù,
mormorano: «La mamma quando ritornerà?»
Ora i piccoli tristemente sonnecchiano:
voi direste, a vederli, che piangono dormendo,
tanto gonfi hanno gli occhi e il respiro affannoso!
Così sensibile è il cuore dei bambini!
- Ma l'angelo delle culle asciugherà i loro occhi
mettendo un sogno lieto in quel pesante sonno,
un sogno così s oave che il loro labbro schiuso
sembra, sorridendo, mormorare qualcosa...
- Sognano, piegati sul loro tondo braccino,
nel gesto del risveglio di protendere la fronte
e il loro vago sguardo si posa tutt'intorno...
Si credono addormentati in un paradiso rosa...
Nel focolare pieno di bagliori canta gaiamente il fuoco...
Si intravede, dalla finestra, un bel cielo blu;
si sveglia la natura e di raggi s'inebria...
La terra, mezza nuda, felice di rinascere
ha fremiti di gioia sotto i baci del sole...
E nella vecchia casa tutto è dorato e tiepido:
i neri vestiti non erano sparsi più per terra,
la tramontana sotto la porta ormai s'è placata.
Si direbbe che una fata è passata di là!...
- I fanciulli hanno gridato di gioia... Là,


presso il letto materno, sotto un bel raggio rosa,
là, sopra il grande tappeto, risplende qualche cosa...
medaglioni d'argento, neri o bianchi,
di giada o madreperla dai riflessi scintillanti;
nere cornicette, corone di vetro,
con tre parole incise in oro: «A NOSTRA MADRE!»
Nelle azzurre sere d'estate, me n'andrò per i sentieri,
punto dalle spighe, calpestando l'erba tenera:
sognando, ne sentirò ai miei piedi la freschezza.
Lascerò che il vento bagni la mia testa nuda.
Non parlerò, non penserò a nulla:
ma l'amore infinito mi salirà nell'anima,
e andrò lontano, molto lontano, come un vagabondo,
attraverso la Natura, - felice come con una donna.
Il Sole, focolare di tenerezza e di vita,
versa l'amore ardente sulla terra rapita,
e, quando si è distesi nella valle, si sente
che la terra è vergine e trabocca di sangue;
che il suo immenso seno, sollevato da un'anima,
è amore come Dio, di carne come la Donna,
e che racchiude, gonfio di linfa e di raggi,
il grande brulichìo di tutti gli embrioni!
E tutto cresce, e tutto sale!
- O Venere, o Dea!
Rimpiango il tempo dell'antica giovinezza,
dei satiri lascivi, dei fauni animaleschi,
dei che mordevano d'amore la scorza dei rami,
e nei nenùfari baciavano la Ninfa bionda!
Rimpiango i tempi in cui la linfa del mondo
l'acqua del fiume, il roseo sangue degli alberi verdi
nelle vene di Pan iniettavano un universo!
In cui verde il suolo palpitava sotto i suoi piedi di capra;
e baciando delicatamente la chiara siringa, il suo labbro
modulava sotto il cielo il grande inno dell'amore;
in cui, in piedi nella pianura, sentiva intorno
rispondere al suo appello la Natura vivente
in cui i muti alberi, cullando l'uccello che canta,
la terra cullando l'uomo, ogni Oceano blu
e tutti gli animali amavano, si amavano in Dio!
Rimpiango i tempi della grande Cibele
che si dice percorresse, enormemente bella,
su di un grande cocchio di bronzo le splendide città;
dai suoi seni versava nelle immensità
il puro ruscello della vita infinita.
L'Uomo succhiava, felice, la sua mammella benedetta,
come un bimbo, giocando sulle sue ginocchia.
- Perché era forte, l'Uomo era casto e dolce.
O Miseria! Ora egli dice: conosco le cose,
e va, con gli occhi chiusi e le orecchie tappate.
- E intanto, niente più dei, niente più dei, l'Uomo è il Re,
l'Uomo è Dio! Ma l'Amore, ecco la grande Fede!
Oh! Se ancora l'uomo succhiasse la tua mammella,
grande madre degli dei e degli uomini, Cibele;
s'egli non avesse mai lasciato l'immortale Astarte
che già, emergendo dall'immenso chiarore
dei flutti blu, fiore di carne che l'onda profuma,
mostrò il suo roseo ombelico dove nevicano le schiume,
e fece cantare, Dea dai grandi occhi neri vincitori,
l'usignuolo nei boschi e l'amore nei cuori!
Io credo in te! Io credo in te! Divina madre,
Afrodite marina! - oh, è amaro il cammino
da quando l'altro Dio ci aggioga alla sua croce;
Carne, Marmo, Fiore, Venere, è in te che io credo!
- Sì, l'Uomo è turpe e triste, triste sotto il vasto cielo,
ha delle vesti, perché non è più casto,
perché ha lordato il suo fiero busto di dio,
ed ha rattrappito, come un idolo in fiamme,
il suo Olimpico corpo con sporche servitù!
Sì, anche dopo la morte, negli scheletri pallidi
vuole vivere, insultando la primitiva bellezza!
- E l'Idolo in cui tu hai posto tanta verginità
dove tu divinizzasti la nostra argilla, la Donna,
affinché l'Uomo possa mondare la sua povera anima
e lentamente salire, in un immenso amore,
dalla prigione terrestre alla bellezza del giorno,
la Donna non sa più essere neanche cortigiana!
- È una bella farsa! e il mondo ghigna
di fronte al sacro nome e dolce della grande Venere!
Se solo tornassero i tempi, i tempi ormai perduti!
- Perché l'Uomo è finito! L'Uomo ha recitato ogni ruolo!
Nel gran giorno, stanco di distruggere idoli
risorgerà, libero da tutti i suoi dei,
e, poiché appartiene ai cieli, scruterà i cieli!
L'Ideale, l'invincibile pensiero, eterno,
dio che vive nella sua carnale argilla,
salirà, salirà, arderà nella sua mente!
E quando tu lo vedrai osservare tutto l'orizzonte,
deridendo il giogo antico, libero da ogni timore,
tu verrai a portargli la santa Redenzione!
- Splendida, radiosa, dal seno dei grandi mari
tu sorgerai, spargendo sul vasto Universo
l'Amore infinito in un infinito sorriso!
Il Mondo vibrerà come un'immensa
lira nel fremito d'un immenso bacio!
-Il Mondo ha sete d'amore: tu verrai a placarla.
Oh! L'Uomo ha risollevato la sua testa libera e fiera!
E l'improvviso raggio della primitiva bellezza
fa palpitare il dio nell'altare della carne!
Felice per il bene presente, pallido per il male sofferto,
L'Uomo vuole sondare tutto, - e sapere! Il Pensiero,
così a lungo puledro, così a lungo oppresso,
si slancia dalla sua mente! Saprà il Perché!...
Che libero si libri, e l'Uomo avrà la Fede!
- Perché il muto azzurro e lo spazio insondabile?
Perché gli astri d'oro formicolanti come sabbia?
Se si salisse più in alto sempre di più, cosa vedremmo lassù?
Forse un Pastore guida quest'immenso gregge
di mondi in cammino nell'orrore dello spazio?
E tutti quei mondi là, che il vasto etere abbraccia,
vibrano agli accenti d'una voce eterna?
- E l'Uomo, può vedere? Può dire: Io credo?
La voce del pensiero è forse più di un sogno?
Se l'uomo nasce così presto, se la vita è così breve,
da dove viene? Affonda nell'Oceano profondo
dei Germi, dei Feti, degli Embrioni, in fondo
all'immenso Crogiuolo da cui Madre Natura
lo resusciterà, vivente creatura,
per amare nella rosa, e crescere nel grano?...
Noi non possiamo saperlo! - Noi siamo oppressi
da un manto d'ignoranza e di anguste chimere!
Scimmie d'uomini caduti dalla vulva delle madri,
la nostra pallida ragione ci nasconde l'infinito!
noi vogliamo guardare: il Dubbio ci punisce!
Il dubbio, uccello lugubre, ci colpisce con la sua ala...
- E l'orizzonte si dilegua in un'eterna fuga!
Il gran cielo è aperto! i misteri sono morti
dinanzi all'Uomo, che eretto incrocia le sue braccia forti
nell'immenso splendore della ricca natura!
Egli canta... e il bosco canta, e il fiume mormora
un canto di letizia che sale verso il giorno!...
- È la Redenzione! è l'amore! è l'amore!...
O splendore della carne! o splendore ideale!
O primavera d'amore, trionfale aurora
in cui, piegando ai loro piedi Dei ed Eroi,
Callipigia la bianca ed il piccolo Eros
sfioreranno, coperti da una neve di rose,
le donne ed i fiori schiusi sotto i loro bei piedi!
- O grande Arianna, che spargi i tuoi singhiozzi
sulla riva, mentre vedi fuggire lontano, tra le onde,
bianca sotto il sole, la vela di Teseo,
o dolce vergine fanciulla che una notte ha infranto,
taci! Sul suo aureo carro coperto di grappoli neri,
Lisio, accompagnato tra i Frigi campi
da tigri lascive e rosse pantere,
lungo i fiumi azzurri arrossa i muschi oscuri.
- Giove, Toro, sul suo dorso culla come una bimba
il corpo nudo d'Europa, che getta il suo bianco braccio
al nerboruto collo del Dio fremente nell'onda.
Egli rivolge lento verso lei uno sguardo vago;
lei lascia portare la sua pallida guancia in fiore
sulla fronte di Giove; i suoi occhi sono chiusi; muore
in un bacio divino, e l'onda che mormora,
fiorisce le sue chiome dalla sua schiuma d'oro.
- Tra l'oleandro e il loto chiacchierino
scivola con amore il grande Cigno sognante
che abbraccia la Leda con il candore della sua ala
- e mentre Cipride passa, misteriosamente bella,
e, inarcando le splendide rotondità delle sue reni
staglia fiera l'oro dei suoi grandi seni
e il suo ventre niveo ornato di muschio nero,
- Eracle, il Domatore, che, come d'una gloria
potente, cinge il suo vasto corpo della pelle d'un leone,
avanza, con fronte dolce e terribile, all'orizzonte!
Sotto la luna estiva vagamente luminosa,
ritta e nuda, e sognante nel suo dorato pallore
macchiato dall'onda pesante delle sue azzurre chiome,
nella cupa radura stellata dal muschio,
la Driade contempla il silenzioso cielo...
- La bianca Selene lascia ondeggiare il suo velo
trepida, sui piedi d'un bell'Endimione,
e lui le manda un bacio in un raggio pallido...
- La Fonte piange lontana in una lunga estasi...
È la Ninfa che sogna, il gomito sul vaso,
il bel giovane bianco che la sua onda ha ghermito.
- Una brezza d'amore è passata nella notte,
e, nei sacri boschi, nell'orrore dei grandi alberi,
maestosamente eretti, i cupi Marmi,
gli Dei, sulla fronte dei quali il Fringuello fa il suo nido,
- gli Dei ascoltano l'Uomo e il Mondo infinito!
Dove dormono le stelle, nell'onda calma e nera
la bianca Ofelia ondeggia come un grande giglio,
ondeggia lentamente, stesa nei suoi lunghi veli...
- Arrivano dai lontani boschi i gridi della caccia.
Sono più di mille anni che la triste Ofelia
passa, bianco fantasma, sul lungo fiume nero.
Sono più di mille anni che la sua dolce follia
mormora una romanza alla brezza della sera.
Il vento bacia i suoi seni, sciogliendo in corolle
i suoi grandi veli cullati mollemente dalle acque;
i salici fruscianti piangono sulla sua spalla,
sulla sua ampia fronte sognante s'inchinano i fuscelli.
Le sfiorate ninfee intorno le sospirano;
talvolta Ofelia sveglia, in un ontano che dorme,
qualche nido, da cui sfugge un breve fremito d'ala:
- un canto misterioso scende dagli astri d'oro.
O pallida Ofelia, bella come le nevi!
Tu sei morta bambina rapita dalle correnti!
- I venti di Norvegia dalle alte vette
ti avevano parlato dell'aspra libertà;
e un soffio, scomp igliando la tua folta chioma,
al tuo animo sognatore portava strani rumori;
e il tuo cuore ascoltava il canto della Natura
nei pianti degli alberi, nei sospiri notturni;
e la voce dei mari folli, immenso rantolo,
spezzava il tuo sesso fanciullo; troppo dolce e umano,
e un mattino d'aprile, un bel cavaliere pallido,
un pazzariello, si accoccolò muto ai tuoi ginocchi!
Cielo! Amore! Libertà! Quale sogno, o pazza mia!
Tu ti scioglierai in lui come la neve al sole:
le tue grandi visioni strozzavano la tua parola
- e l'Infinito terribile sbigottì il tuo occhio cupo.
- E il poeta dice che ai raggi delle Stelle
vieni a cercare, di notte, i fiori che cogliesti;
e d'avere visto sull'acqua, distesa fra i suoi lunghi veli,
la bianca Ofelia, come un gran giglio, ondeggiare.
Alla nera forca, amabile moncone,
danzano, danzano i paladini,
i magri paladini del demonio,
gli scheletri dei Saladini!
Messer Belzebù tira per la cravatta
i suoi piccoli neri fantocci che fan smorfie al cielo,
e picchiandoli in fronte con la ciabatta
li fa danzare sulle note d'un vecchio Natale!
E i fantocci scioccati intrecciano i loro gracili braccini,
come neri organi i petti squarciati
che un tempo stringevano dolci donzelle
cozzano a lungo in un amore immondo.
Urrà per i gai danzatori che non hanno più pancia!
Possono fare giravolte, perché il palco è così grande!
Op! Che non si sappia se è danza o battaglia!
Belzebù irato coi suoi violini raglia!
O duri talloni, non usate mai sandali!
Quasi tutti han tolto la camicia di pelle!
Il resto non impaccia si guarda senza schifo.
Sui crani la neve posa un candido cappello:
la cornacchia è un pennacchio sulle incrinate teste,
un brano di carne trema sul mento scarno:
si direbbe vorticante nelle oscure resse
di prodi, rigide armature di cartone.
Urrà! La tramontana soffia al gran ballo degli scheletri!
La forca nera mugola come un organo di ferro!
E i lupi rispondono da foreste violette:
all'orizzonte il cielo è d'un rosso inferno...
Olà, scuotete quei funebri capitani
che sgranano sornioni tra le dita spezzate
un rosario d'amore sulle vertebre pallide:
questo non è un monastero, o trapassati!
Oh! Ecco, nel mezzo della danza macabra
nel cielo rosso un folle scheletro avanza
di slancio, e come un cavallo impenna:
e, poiché al collo la corda è stretta,
raggrinza le dita sul femore che scricchiola
con grida simili a ghigni
e come un acrobata che rientra nella sua baracca
rimbalza nel ballo al canto delle ossa.
Alla nera forca, amabile moncone,
danzano, danzano i paladini,
i magri paladini del demonio,
gli scheletri dei Saladini!
- Attizzando, attizzando il suo cuore amoroso
sotto la casta sua veste nera, beato, la mano guantata,
un giorno che se ne andava, terribilmente melenso,
giallo, sbavando fede dalla sua bocca sdentata,
- Un giorno che se ne andava «Oremus» - un Malvagio
lo tira rudemente per il suo orecchio benedetto,
scagliandogli infami parole, strappando
la casta veste nera dall'umida sua pelle!
O castigo!... I suoi abiti erano sbottonati,
e il lungo rosario dei peccati perdonati
si sgranava nel suo cuore, san Tartufo impallidiva!...
Dunque si confessò, e pregò con un raglio!
L'uomo si contentò di prendergli il bavero...
- Puah! Tartufo era nudo dalla testa ai piedi!
Il braccio su un enorme martello, tremendo
d'ebbrezza e d'imponenza, vasta la fronte, ridente
come una tromba di bronzo, con tutta la sua bocca,
spogliando il grassone con sguardo feroce
il fabbro parlava a Luigi Sedici, un giorno
che il popolo era lì, a stringersi intorno
mentre sui fregi dorati spandeva le sporche vesti.
Ora il buon Re, ritto sul suo ventre, era pallido,
pallido come un vinto trascinato alla forca,
e sottomesso come un cane non si ribellava
perché il fabbro marrano dalle enormi spalle
gli diceva parole antiche, cose assai strambe,
da agguantarlo dritto in fronte, così!
«Tu lo sai bene, Signor mio, cantavamo tra la la
e spingevamo i buoi attraverso gli altrui solchi:
il canonico al sole sgranava padrenostri
su rosari brillanti guarniti di monete d'oro.
Il Signore a cavallo passava, al suono del corno,
ed uno con la corda, l'altro col nerbo
ci sferzavano - Ebeti come occhi di vacca
i nostri occhi non davano più lacrime: così tiravamo
avanti, e quando avevamo arato tutto il paese
quando avevamo lasciato in questa nera terra
un po' delle nostre carni... eccola la ricompensa:
incendiavano le nostre topaie di notte, facevano
dei nostri piccoli un dolce assai ben cotto.
... «Oh, non mi compiango. T'ho detto le mie fandonie,
che restino fra noi. Puoi anche contraddirmi.
Non è forse una gioia vedere, al mese di Giugno
nei granai entrare dei carri di fieno
così grandi? Sentire l'odore di ciò che cresce
nell'orto, quando piove, dall'erba rossastra?
Vedere le biade, le biade e le spighe colme di grano
e capire che ci porteranno tanto pane?
Oh, di più gran lena andremmo al forno che s'infuoca
cantando con gioia e battendo l'incudine,
se fossimo certi di poterne avere un po'
- siamo uomini, in fondo - di quei doni di Dio!
- Ma ecco, è sempre la solita vecchia storia!
«Lo so a memoria! Non posso più crederci,
quando ho due buone mani, una fronte ed un martello
che un uomo venga, con la daga sul mantello,
a dirmi: ragazzo mio, semina la mia terra;
e che ancora verrà, se ci sarà la guerra
a prendere via mio figlio dalla mia casa!
- Io sarei un uomo e tu, tu saresti Re,
tu mi diresti: «Voglio!», vedi, è da sciocchi,
credi che io ammiri la tua splendida baracca,
i tuoi ufficiali dorati, i mille tuoi furfanti,
i tuoi accidenti di bastardi, che starnazzano come pavoni?
Hanno riempito il tuo nido dell'odore di nostre figlie
e biglietti per rinchiuderci in Bastiglie,
gli diremo: sta bene: i poveri in ginocchio!
Indoreremo il Louvre con le nostre elemosine!
E tu ti ubriacherai, darai una grande festa
- e questi signori se la spasseranno, seduti sulla nostra testa!
«No. Queste schifezze sono più vecchie dei nostri padri!
Oh! n popolo non è più una puttana. Tre passi
e abbiamo ridotto la Bastiglia in polvere.
La bestia trasudava sangue da ogni pietra,
era raccapricciante la Bastiglia in piedi
con le sue mura lebbrose che ci dicevano tutto
mentre ci abbracciava rinchiusi nella sua ombra!
- Cittadini, oh cittadini! Era l'oscuro passato
che in rantoli rovinava, quando prendemmo la torre!
Nel cuore c'era qualcosa di simile all'amore,
avevamo stretti al petto i nostri figli.
E come cavalli, sbuffando dalle nari
andammo, fieri e forti, e il petto palpitava...
marciavamo nel sole, a fronte alta - così -
dentro Parigi! Tutti si facevano attorno ai nostri stracci
alfine ci sentivamo uomini! Pallidi,
Sire, ed ebbri di terribili speranze:
e quando fummo là, di fronte alle nere torri
agitammo le trombe e i nostri allori,
le picche in mano, non c'era odio in noi,
ci sentivamo così forti, che volevamo esser dolci!
«E da quel giorno siamo come folli!
Montagne d'operai per le strade,
e questi maledetti vanno, folla sempre più grande,
come oscuri fantasmi, alle porte dei ricchi.
Con loro io corro ad accoppar le spie:
e vado per Parigi, nero il mantello in spalla
e feroce, spazzando da ogni angolo i sospetti,
e se mi riderai in faccia, t'ammazzerò!
- Poi, ci puoi contare, sarai nei guai
tu e i tuoi uomini neri, che prendono le nostre richieste
per rimpallarle come con le racchette,
E, basso basso, i furbacchioni si dicono: «Che minchioni!»
per cucinare leggi, e in vasetti etichettati,
pieni di graziosi decreti rosa e spezie,
si divertiranno ad appiopparci tasse
per poi turarsi il naso quando gli siamo accanto,
- i nostri dolci tribuni ci trovano luridi! -
per non temere nulla, fuorché le baionette...,
e va bene. Basta con le loro meschine balle!
Ne abbiamo abbastanza di quei piatti cervelli
di quei gaglioffi! Ah, son dunque questi i piatti
che ci servi, borghese, quando siamo inferociti
quando già abbiamo infranto gli scettri e le croci!...»
Lo prende per un braccio strappa i velluti
delle tende, e gli addita giù il grande viale
dove formicola e cresce la folla,
la folla spaventosa che fluttua tuonando
che sbraita come un cane, urla come il mare
con i suoi duri bastoni e le picche di ferro,
i tamburi, i suoi grandi strepiti da bettola e da fiera,
stracci scuri, sanguinanti berretti rossi:
l'uomo dalla finestra aperta mostra il tutto
al pallido re che suda e barcolla
e si sente male per quello che vede!
«È la canaglia,
Sire, che sbava contro i muri, cresce, pullula
- perché non mangiano, Sire, sono pezzenti!
Io sono un fabbro: mia moglie è con loro,
la folle! Crede di trovarlo alle Tuileries il pane!
- gente come noi i panettieri non la vogliono:
ho tre figli. Sono una canaglia. Io conosco
delle vecchie che piangono sotto i cappelli
perché derubate del figlio o della figlia:
sono canaglie. - C'era un uomo alla Bastiglia,
un altro era forzato: entrambi cittadini
onesti.- Liberati, ora son lì come cani:
li insultano! Così in loro nasce qualcosa
che fa tanto male! È terribile, è colpa
del sentirsi spezzati, sentirsi dannati
il loro stare là ad urlarvi sotto il naso!
Canaglia. - Lì in mezzo ci son ragazze infami
perché - Voi sapete, le donne son fragili,
signori della Corte - ci stanno sempre.
Gli avete sputato sull'anima, come fosse nulla!
Le vostre belle ora son là, son la Canaglia.
«Oh, tutti i disgraziati con la schiena che brucia
sotto il sole feroce, che vanno e tornano,
che in questo lavoro senton scoppiare la fronte...
Giù il cappello, miei borghesi! Oh, questi son gli uomini!
Siamo operai, sire, operai! Noi siamo
per i grandi tempi nuovi in cui si vorrà sapere
e l'uomo forgerà da mane a sera,
cacciatore di grandi effetti, di grandi cause,
in cui vincendo lentamente dominerà le cose
e monterà sul Tutto come su di un cavallo!
Oh! Splendidi lumi di fucine! Peggio,
ancor peggio! - Ciò che non conosciamo, questo può essere terribile:
noi lo sapremo! - Coi nostri martelli, in mano, passiamo al setaccio
tutto ciò che sappiamo: e poi, Fratelli, avanti!
Facciamo talvolta sogni emozionanti
di vivere semplice, con ardore, senza dire
malvagità, lavorando col regale sorriso
di una donna che amiamo di nobile amore:
lavoreremo con foga tutto il giorno,
ascoltando il dovere come una tromba squillante:
allora saremo felici, e nessuno, nessuno,
ci potrebbe mai piegare!
Ed avremo un fucile sul focolare...
«Oh, ma l'aria è tutta piena d'odore di battaglia.
Dunque, che ti dicevo? Sono una canaglia!
Restano ancora spie e profittatori.
Siamo liberi, noi, abbiamo paure
che ci fanno più grandi, più grandi! Or ora
parlavo di quieto dovere, d'una dimora....
Guarda il cielo! - È troppo piccolo per noi,
si crepa di caldo, soffocheremo in ginocchio!
Guarda il cielo! - Io torno alla folla
nel grande, tremendo marciume, che trascina
Sire, i tuoi vecchi cannoni sul lurido selciato:
- Oh, solo da morti li avremo mondati!
- E se, dinanzi alle nostre urla, alla nostra vendetta,
le zampe dei vecchi re dorati sulla Francia
spingono reggimenti in abiti di gala,
ebbene, cosa fate, voi tutti? Merda a quei cani!»
Si rimise il martello in spalla.
La folla
intorno a quell'uomo sentiva l'anima ebbra,
e nella grande corte e nelle stanze
dove Parigi ansava nelle sue urla,
un fremito attraversò l'immensa plebaglia,
Allora, con la sua mano grande e superba di grasso,
benché l'obeso re sudasse, il fabbro
terribile gli gettò sulla fronte il rosso berretto!
«MORTI DEL NOVANTADUE E DEL NOVANTATRÉ»
«... Francesi del '70, Bonapartisti, repubblicani,
ricordatevi dei vostri padri nel '92, ecc.;
Morti del Novantadue e del Novantatré,
che pallidi per il rude bacio della libertà
calmi, spezzaste sotto i vostri piedi il giogo che grava
sull'anima e la fronte di tutta l'umanità;
uomini estasiati e grandi nella tormenta,
che nel cuore sobbalzaste d'amore sotto i cenci,
o soldati che la Morte ha seminato, nobile Amante,
per rigenerarli in tutti i vecchi solchi;
Voi, il cui sangue lavò tutte le sporche grandezze,
morti di Valmy, morti di Fleurus e morti d'Italia,
o milioni di Cristi dagli occhi dolci e scuri:
noi vi lasciamo dormire con la Repubblica,
noi, chini sotto ai re come sotto una frusta:
ma i Signori Di Cassagnac ora riparlano di voi!
Scritto a Mazas, 3 settembre 1870.
Piazza della Stazione, a Charleville.
Sulla piazza divisa in striminzite aiuole,
«square» dove tutto è corretto, alberi e fiori,
gli asmatici borghesi soffocati dall'afa
portano il giovedì sera le loro sciocche gelosie.
- L'orchestra militare, nel mezzo del giardino,
dondola i suoi cheppì nel Valzer dei Pifferi:
- intorno, in prima fila, si pavoneggia il ganimede;
il notaio pende dai suoi sbrelocchi cifrati:
i possidenti con gli occhialini sottolineano le stecche:
i tronfi burocrati trascinano le loro grasse signore;
accanto a loro vanno, guide compiacenti
dame tutte in ghingheri che sembrano réclames;
sulle panchine verdi, droghieri in pensione
smuovono la ghiaia col bastoncino in mano,
seriosamente discutendo i trattati
tabaccano dall'argento, e riprendono: «Insomma...»
Schiacciando sulla panca il suo grosso culone,
un borghese con i bottoni chiari, la trippa fiamminga
fuma una pipa donde traboccano fili
di tabacco - non lo sa? è di contrabbando!...-
Lungo le aiuole verdi i ragazzacci ridacchiano;
e resi sentimentali dal canto dei tromboni
molto ingenuamente le reclute, con una rosa in bocca,
carezzano i neonati per adescare le servette...
- Io, io seguo, scamiciato come uno studente,
sotto i verdi castagni le guardinghe ragazzine:
sono dritte e sagge; e voltano ridendo
verso di me i loro occhiacci maliziosi.
Io sto zitto, muto: guardo solamente la bianca
carne dei loro colli ricamati di folli ciocche:
seguo, sotto il corsetto e i delicati ornamenti
il dorso divino dopo la curva delle spalle.
Ben presto ho scovato lo stivaletto, la calza...
- Arso da una dolce febbre, ricostruisco i corpi.
Mi trovano assai strano e parlottano...
- E io sento i baci salirmi alle labbra...
Come da un verde feretro di latta, una testa
di donna dai bruni capelli molto impomatati
da una vecchia tinozza si erge, lenta e balorda,
deficiente e male in arnese;
poi il collo grasso e grigio, le scapole larghe
e sporgenti; le strette spalle gobbe e storte;
i fianchi tondi che sembrano spiccare il volo,
e sotto la pelle affiora il grasso in piatte falde.
La schiena è arrossata, il tutto ha un gusto
orribile e bislacco; si nota soprattutto, qualche
particolarità da osservare con una lente,
due profonde parole incise sulle reni: Clara Venus.
- E tutto il corpo si muove e allarga il grosso buco
disgustosamente bello per un'ulcera all'ano.
Lei era modo svestita
ed i grandi alberi indiscreti
scagliavano sui vetri le foglie
vicini, maliziosamente vicini.
Seduta sulla mia grande sedia
seminuda giungeva le mani.
Al suolo fremevano d'agio
i suoi fini, fini piedini.
Io guardavo, colore di cera,
un piccolo raggio malandrino
sfarfallare nel suo sorriso
e sul suo seno, come mosca al rosaio.
Baciai le sue fini caviglie
ebbe un dolce riso e brutale
che si sgranò in chiari trilli,
un grazioso rider di cristallo.
I suoi piedini sotto la camicia
rifugiò: «Vuoi finirla?»
La prima audace licenza
col ridere ozioso puniva!
- Povera palpitante al labbro avvinta,
le baciai dolcemente gli occhi
lei gettò la sua dolce testolina
all'indietro: «Oh, è ancor meglio!...
Signore, devo dirti qualcosa...»
- Io le gettai al seno il resto
in un bacio, che la fece ridere
d'un buon ridere, che voleva bene...
Lei era molto svestita
ed i grandi alberi indiscreti
scagliavano sui vetri le foglie
vicini, maliziosamente vicini.
LUI - Il tuo petto sul mio petto
eh? Ce ne andremo
con le nari piene d'aria
verso il fresco raggio
del buon mattino blu, che ti bagna
del vino quotidiano?...
quando rabbrividendo il bosco stilla
muto d'amore
d'ogni ramo verdi gocce,
candide gemme,
si sente tra le cose schiuse
un fremere come di carni:
sprofonderai tra l'erbe
il bianco lino,
arrossando all'aria il blu che secerne
il grande tuo occhio nero,
amante di campagna,
semina ovunque
come una schiuma di champagne
le tue folli risa:
ridi di me, bruto dall'ebbrezza,
ti prenderò
così, per la tua bella treccia e
oh! berrò
il tuo gusto di lampone e fragola,
o carne in fiore!
Ridendo al vivo vento che ti bacia
come un ladro,
alle rose che galanti ti infestano
amabilmente:
ridendo soprattutto, o folle,
al tuo amante!...
Diciassett'anni! Tu sarai beata!
Oh, i grandi prati,
grande campagna innamorata,
su, avvicinati!...
- Col tuo petto sul mio petto
cantando in coro,
lenti fino alla foce
e poi al bosco immenso!...
Poi, come piccoli morti,
col cuore in estasi
mi chiederai di portarti,
con l'occhio socchiuso...
e ti porterò, palpitando
nei sentieri:
l'uccello intonerà il suo andante:
Alle Nocciole...
io parlerò nella tua bocca
mi adagerò
come un bimbo accoccolato,
ebbro di sangue
che cola blu sulla tua bianca pelle
e rosea:
e parlandoli senza ritegni...
tieni!... già sai che cosa...
le nostre foreste sapranno di linfa
ed il sole
insabbierà d'oro puro il loro grande sogno
di verde e vermiglio
A sera?... Riprenderemo il cammino
bianco, all'improvviso
vagheremo, come gregge al pascolo
tutto d'intorno
verso le erbe azzurre
e le tonde mele!
Si sente ad un miglio
il loro forte aroma!
Raggiungeremo il villaggio
a cielo scuro
di latticini sentiremo il profumo
nell'aria serale
si sentirà la stalla piena
di tiepidi fumi,
piena di lenta, ritmica lena
e grandi schiene
biancheggianti sotto un lume
e più in basso
una vacca evacuerà, fiera
ad ogni passo...
Gli occhiali della nonna
sul lungo naso
piantato nel messale: il boccale di birra
dai cerchi di piombo,
schiumeggiante tra le grandi pipe
che spavalde
fumano: le terribili labbra
che affumicate
sbranano con forchette il prosciutto
senza posa:
il fuoco che rischiara giacigli
e bauli;
le natiche grasse e lucide
d'un bimbo paffuto
che in ginocchio infila nella tazza
il bianco muletto
sfiorato da un muso che gronda
gentilmente
leccando la faccia tonda
del piccolo...
Nera, arcigna sulla sedia,
orrida nel profilo,
una vecchia davanti al camino
dipana il filo
cosa vedremo, amore,
in quei tugùri,
quando la chiara fiamma illumina
i vetri scuri!...
- Poi, piccolo e rannicchiato
tra i lillà
freschi e neri: un vetro nascosto
che se la ride...
Verrai, verrai, ché t'amo!
sarà stupendo.
Tu verrai, è cosi, e poi...
LEI - E il mio ufficio?
ATTONITI
I Neri su neve e brume,
presso il grande sfiatatoio illuminato
i culi in circolo,
in ginocchio cinque piccoli - diamine! -
guardano il fornai fare
il pane grande e biondo.
Vedono il braccio forte e bianco girare
la pasta grigia, e informarla
in un buco chiaro.
Ascoltano cuocere il buon pane
e il fornaio dal grasso sorriso
intona una vecchia arietta.
Stanno stretti e immobili
al soffio dello sfiatatoio rosso
caldo come un seno.
E mentre scocca la mezzanotte
è pronto, giallo e croccante,
e sfornato il pane,
sotto i travi affumicati
cantano le croste profumate
assieme ai grilli,
e da quel buco caldo soffia la vita,
l'anima loro è rapita
sotto i cenci
si sentono rinascere
i poveri piccoli pieni di brina!
- Son tutti là
con i musetti incollati
alla grata, sussurrando qualcosa
dai buchi
- come una preghiera...
chini su quella luce
di cielo schiuso,
fino a strapparsi i calzoni
e le bianche fasce tremanti
al vento d'inverno.
A diciassett'anni non si può esser seri.
- Una sera, al diavolo birre e limonata
e gli splendenti lumi di chiassosi caffè!
- Te ne vai sotto i verdi tigli a passeggiare.
Com'è gradevole il tiglio nelle sere di Giugno!
L'aria è si dolce che a palpebre chiuse
annusi il vento che risuona - la città è vicina -
e porta aromi di birra e di vino...
Ecco scorgersi un piccolo brano
d'azzurro scuro, incorniciato da lievi fronde,
punteggiato da una malvagia stella, che si fonde
in dolci fremiti, piccola e bianca...
Notte di giugno! Diciassett'anni! Ti lasci inebriare.
La linfa è uno champagne che dà alla testa...
Divaghi e senti un bacio sulle labbra
che palpita come una bestiolina...
Il cuore è un folle Robinson in un romanzo
- quando, nel pallido chiarore d'un riverbero
passa una damigella affascinante
all'ombra del colletto d'un padre tremendo...
E siccome ti trova immensamente ingenuo,
trotterellando sui suoi stivaletti
si volta, attenta ma con gesti vivaci
-e sul tuo labbro muoiono le cavatine...
Sei innamorato. Fino al mese d'agosto è affittato.
Sei innamorato. I tuoi sonetti la fanno ridere.
Tutti gli amici sono già andati, sei di cattivo gusto.
- Poi l'adorata, una sera, si degnò di scriverti!...
- Quella sera... - Ritorni ai lucenti caffè
e ordini ancora birre e limonata...
a diciassett'anni non si può esser seri,
se ci son verdi tigli lungo la passeggiata.
Mentre gli sputi rossi della mitraglia
sibilano senza posa nel cielo blu infinito;
scarlatti o verdi, accanto al re che li schernisce
crollano i battaglioni in massa in mezzo al fuoco,
mentre un'orrenda follia, una poltiglia
fumante fa di centomila uomini,
- Poveri morti! Nell'estate, nell'erba e nella gioia
tua, o natura! tu che santamente li creasti!
- C'è un dio che ride sulle tovaglie di damasco
degli altari, nell'incenso e nei grandi calici d'oro,
che s'addormenta cullato dagli Osanna,
- e si risveglia, quando madri chine
sulla loro angoscia, piangendo sotto i vecchi cappelli neri
gli danno un soldo legato nel loro fazzoletto.
L'uomo pallido lungo fiorite aiuole
cammina, nerovestito, col sigaro tra i denti:
l'uomo pallido ripensa ai fiori delle Tuileries
- e talvolta nel suo fosco occhio ha sguardi ardenti...
Poiché l'imperatore è ebbro dei suoi vent'anni di orge!
Si era detto: «Voglio soffiare sulla libertà
delicatamente, come su di una candela!»
la libertà risorge! Lui si sente sderenato!
Preso. Oh quale nome è tra le sue mute labbra?
Trasale? Che rimpianto implacabile lo rode?
Non lo saprà mai. L'imperatore ha l'occhio morto.
- Forse ripensa al compare becalino...
- e guarda i fili del suo sigaro acceso
come nelle sere di Saint Cloud, in una rada nuvola azzurra.
D'inverno, ce ne andremo in un piccolo vagone rosa
con i cuscini blu.
Staremo bene. Un nido di pazzi baci riposa
in qualche soffice angolo.
Tu chiuderai gli occhi, per non vedere, dai vetri
ghignare le ombre delle sere,
queste arcigne mostruosità, plebaglie
di neri démoni e neri lupi.
Poi sentirai la guancia scalfita...
Un piccolo bacio, come un ragno folle,
ti correrà per il collo...
E tu mi dirai: «Cerca!» inclinando la testa,
e perderemo tempo a cercare quella bestia
- che così tanto viaggia...
È una gola di verzura dove un fiume canta
impigliando follemente alle erbe stracci
d'argento: dove il sole, dalla fiera montagna
risplende: è una piccola valle che spumeggia di raggi.
Un giovane soldato, bocca aperta, testa nuda,
e la nuca bagnata nel fresco crescione azzurro,
dorme; è disteso nell'erba, sotto la nuvola,
pallido nel suo verde letto dove piove la luce.
I piedi tra i gladioli, dorme. Sorridente come
sorriderebbe un bimbo malato, fa un sonno.
O Natura, cullalo tiepidamente: ha freddo.
I profumi non fanno più fremere la sua narice;
dorme nel sole, la mano sul suo petto
tranquillo. Ha due rosse ferite sul fianco destro.
Da otto giorni, avevo straziato i miei stivali
sui ciottoli dei sentieri. Entrai a Charleroi.
- Al Cabaret Verde, ho chiesto tartine
di burro e prosciutto che fosse mezzo freddo.
Beato, allungai le gambe sotto il tavolo
verde: contemplai gli ingenui soggetti
della tappezzeria. - E questo fu adorabile,
quando la figliola dalle tette enormi, dagli occhi vivi,
- quella lì non è un bacio a spaventarla! -
ridente, mi portò tartine imburrate,
prosciutto tiepido, in un piatto colorato,
del prosciutto rosa e bianco profumato da uno spicchio
d'aglio, - e mi riempì l'immensa coppa, con la sua schiuma
che un tardivo raggio di sole indorava.
Nella sala da pranzo bruna, che profumava
d'un odore di frutta e vernice, a mio agio
raccolsi un piatto di non so che cibo
belga, e sprofondai nella mia immensa sedia.
Mentre mangiavo, ascoltavo il pendolo, - felice e tranquillo.
La cucina s'aprì con uno sbuffo,
- e venne la serva, e non so perché
con lo scialle sfatto, pettinata con malizia
passando su e giù il suo ditino tremante
sulla sua guancia, un velluto di pesca rosa e bianca,
fece col suo labbro infantile una smorfia,
e riordinò accanto a me i piatti, per mettermi a mio agio;
- poi, cosi - ma certo per avere un bacio, -
mi mormorò: «Senti qui, ho preso un freddo sulla guancia...»
Stampa belga in colori vivaci, in vendita per 35 centesimi a Charleroi.
Nel mezzo, l'imperatore, in apoteosi
gialla e azzurra, se ne va, ritto sul destriero
fiammante; oh beato - vede tutto roseo -
feroce come Zeus, dolce come un padre;
in basso le buone reclute alla siesta
accanto ai tamburi e i rossi cannoni
si alzano, da bravi. Pitou si riveste,
e rivolto al Capo, si stordisce con nomi grandiosi!
A destra Dumanet, poggiato al calcio
del suo fucile, sente alla nuca brizzolata un fremito
e: «Viva l'Imperatore!!» - il suo vicino riposa tranquillo.
Spunta un shakò come un sole nero... - Al centro
Boquillon in rosso e blu, infantile, sul ventre
si drizza, e mostrando il didietro: «Di cosa?...»
È una grande credenza scolpita; l'oscura quercia,
molto antica, ha preso una cert'aria di buona vecchia gente;
la credenza è aperta, e versa nella sua ombra
come un'onda di vino antico, di profumo ammaliante;
Tutta piena, è una baraonda di vecchie anticaglie,
di panni gialli e odorosi, di vestiti
di donne o di fanciulli, di consunti merletti,
di scialli di nonna dove son dipinti dei grifi;
- è lì che trovi i medaglioni, le ciocche
di capelli bianchi o biondi, i ritratti, i fiori secchi
il cui profumo si mescola a quello della frutta.
- O credenza dei tempi andati, tu ne sai di storie,
e vorresti narrare i tuoi racconti, e mormori
quando lentamente s'aprono le tue grandi ante nere.
Me ne andavo, i pugni nelle tasche sfondate;
anche il mio cappotto diventava ideale;
andavo sotto il cielo, Musa!, ed ero il tuo leale;
oh! quanti amori assurdi ho strasognato!
Nei miei unici calzoni avevo un largo squarcio.
- Pollicino sognatore, in corsa sgranavo
rime. Il mio castello era l'Orsa Maggiore.
- Le mie stelle in cielo facevano un dolce fru-fru.
Le ascoltavo, seduto sul ciglio delle strade,
nelle calme sere di settembre in cui sentivo
sulla fronte le gocce di rugiada, come un vino vigoroso;
in cui, rimando in mezzo a quelle ombre fantastiche,
come fossero lire, tiravo gli elastici
delle mie suole ferite, con un piede contro il cuore.
Signore, quando la prateria è fredda,
e nei casolari in rovina
si sono spenti i rintocchi dell'angelus...
sulla natura sfiorita
fate piombare dall'immensità del cielo
i cari corvi deliziosi.
Armata bizzarra dalle severe strida
i venti freddi minacciano i vostri nidi!
Voi, lungo i fiumi ingialliti,
sopra le vecchie strade dei calvari,
e i fossati, i burroni
disperdetevi e radunatevi!
Dove dormono i morti di ieri,
a migliaia, sui campi di Francia,
volteggiate, non è vero?, d'inverno:
ogni passante non dimentichi!
Sii dunque lo strillone del dovere
o mio nero uccello funebre!
Ma, o santi del cielo, sull'alta quercia,
pennone sperso nella sera incantata,
lasciate le capinere di maggio
per chi nel bosco profondo è incatenato
nell'erba da cui più non si fugge,
la sconfitta senza domani.
Neri di natte, butterati, gli occhi cerchiati di occhiaie
verdi, le dita abbarbicate ai loro femori,
l'occipite piagato di placche scorbutiche
come fioriture lebbrose di vecchie mura;
Hanno innestato, con degli epilettici amori,
l'ossatura bizzarra ai grandi scheletri neri
delle sedie; i loro piedi alle sbarre rachitiche
s'intrecciano mattino e sera.
Questi vegliardi si son sempre intrecciati ai loro seggi,
sentendo i vivi soli lucidargli la pelle,
oppure, con gli occhi ai vetri dove sbiadisce la neve,
tremando col doloroso tremare del rospo.
E le sedie li trattano bene; imbragata
di bruno, la paglia cede ai lati delle loro reni;
l'anima dei vecchi soli s'illumina, racchiusa
nelle trecce di spighe dove fermentava il grano.
Ed i Seduti, ginocchia ai denti, verdi pianisti,
le dita che tambureggiano sulla loro seggiola,
si ascoltano farfugliare patetiche barcarole
ed i loro capoccioni ondeggiano d'amore.
- Oh! Non fateli alzare! È un naufragio...
Si ergono, miagolando come gatti battuti,
aprono lentamente le scapole e, oh rabbia!
i loro pantaloni si gonfiano sulle ampollose reni;
E li si sente scontrarsi con le loro calve teste
sulle mura scure, ciabattando con i loro piedi
e i loro bottoni degli abiti sono fulve pupille
che vi rapiscono lo sguardo dal fondo dei corridoi!
Hanno poi una mano invisibile che uccide:
al ritorno, il loro sguardo filtra quel veleno nero
che offusca gli occhi sofferenti della cagna battuta,
e voi sudate, presi in un imbuto atroce.
Si risiedono con i pugni annegati nelle lorde maniche
ripensando a coloro che li han fatti alzare
e, dall'aurora alla sera, grappoli di bargigli
fremono fino a crepare sotto i loro gozzi.
Quando l'austero sonno abbassa le loro visiere
sognano sulle loro braccia sedie fecondate,
e di avere tutt'intorno amorini di sedie
a circondare le fiere scrivanie;
Fiori d'inchiostro sputano pollini come virgole
li cullano, accucciati lungo i calici
come attorno ai giaggioli il volo delle libellule
- E il loro membro s'irrita sulle barbe delle spighe.
Tra le foglie, verde scrigno macchiato d'oro,
tra le incerte foglie fiorite
di splendidi fiori dove dorme un bacio,
vivo, strappando il lieve ricamo,
un fauno spaurito mostra i suoi occhi
e morde i fiori rossi con denti bianchissimi.
Scuro e sanguigno come vino invecchiato
il suo labbro esplode in risa tra le fronde.
E quando s'è dileguato - come uno scoiattolo -
il riso suo ancor trema tra le foglie;
lo vedi spaventarsi d'un fringuello
quel bacio aureo del bosco, e rannicchiarsi.
Chi dice Cristo!, chi dice: bagascia!
soldati, marinai, rifiuti dell'Impero, pensionati,
sono nulla, nullità, innanzi ai soldati dei Trattati
che tagliano le azzurre frontiere a colpi d'ascia.
Pipa tra i denti, spada in pugno, calmi e profondi,
quando l'ombra sbava il bosco come un muso di vacca
se ne vanno, attizzando i loro mastini,
a esercitare le notturne loro orrende allegrie!
Denunciano alla moderna autorità le ninfe,
acciuffano Faust e Démoni:
«Non si può, vecchi miei! Giù il malloppo!»
Quando sua Serenità s'avvicina ai giovani,
il doganiere controlla le bellezze!
Inferno ai delinquenti che il suo palmo ha sfiorato!
Vivo seduto, come un angelo nelle mani di un barbiere,
impugnando un bicchiere dalle profonde scanalature,
l'ipogastro e il collo arcuati, una «gambier»
fra i denti, sotto l'aria gonfia di impalpabili velami.
Come caldi escrementi di un vecchio colombaio,
Mille Sogni procurano dolci bruciature:
poi, d'improvviso, il mio cuore triste è come un alburno
che insanguina l'oro giovane e scuro delle linfe.
Poi, quando ho ingoiato con cura i miei sogni,
mi volto, bevuti più di trenta o quaranta bicchieri,
e mi concentro per mollare l'acre bisogno:
mite come il Signore del cedro e degli issopi,
io piscio verso i cieli bruni, molto in alto e lontano,
approvato dai grandi eliotropi.
La Primavera è evidente, poiché
dal cuore di verdi Proprietà
il volo di Thiers e di Picard
schiude i suoi immensi splendori!
Oh, Maggio! Quei deliranti culi al vento
Sèvres, Meudon, Bagneux, Asnières,
ascoltate dunque i benvenuti
disseminare primaverili cose!
Hanno shako, sciabole e tam tam
non la vecchia scatola a candela
e yole che non han giam giam...
fendono le rosse acque del lago!
Più che mai gozzovigliamo
quando arrivano sulle nostre tane
crollando le gialle zucche
nell'alba indimenticabile!
Thiers e Picard, due Amori,
ladri d'eliotropi
fanno i Corot al petrolio
eccoli, i maggiolini, i loro tropi!...
Sono familiari del Gran Turco!...
e sdraiato tra i giaggioli Fauvrè
fa delle sue ciglia acquedotti
e starnutisce sniffando pepe!
Della grande città ribolle il suono,
malgrado le docce di petrolio
con decisione dobbiamo
riportarvi ai vostri ruoli...
E i Rurali, che si rilassano
nei loro lunghi accosciamenti
avvertiranno lo spezzarsi dei rami
in mezzo ai loro rossi sfregamenti!
Un lacrimale infuso lava
i cieli verde cavolo:
sotto l'albero gemmante che sbava
i vostri caucciù
bianche di lune particolari
come ammassi tondeggianti,
sbattetevi per le ginocchiere,
o, mie laidone!
Un certo periodo ci amavamo,
o laidezza blu!
E uova alla coque mangiavamo
e semi di scagliola!
Una sera, tu mi consacrasti poeta,
o bionda laidezza:
vieni qui, che io possa frustarti
sulle mie ginocchia;
ho vomitato la tua brillantina
o nera laidezza:
tu potresti tagliare il mio mandolino
col filo della fronte.
Puah! Le mie salive seccate
o rossa laidezza
ancora infettano le trincee
del tuo seno rotondo!
O mie piccole innamorate
come vi odio!
Coprite di dolorosi schiaffi
le vostre laide tettone!
Calpestate le mie vecchie terrine
del sentimento:
- Su, dunque! Siate le mie ballerine
per un momento!...
Le vostre scapole si slogano
o miei amori!
Con una stella sui vostri reni azzoppati
fate giravolte!
Ed è proprio per questi pezzi di carne
che ho scritto rime!
Vorrei spezzarvi le anche
per avervi amato!
Stupido ammasso di stelle fallite,
andate a nascondervi!
- Voi creperete in Dio, imbastite
d'ignobili cure!
Sotto le lune particolari
come ammassi tondeggianti
sbattetevi per le ginocchiere,
o mie laidone!
Molto tardi, quando sente lo stomaco nauseato,
frate Milotus getta un'occhiata all'abbaino
da dove il sole, chiaro come una padella lucidata,
gli sfreccia un'emicrania e gli fa ebete lo sguardo,
sposta tra le lenzuola il suo ventre di curato.
Si dimena sotto le grige coltri
e scende, i ginocchi al ventre tremante,
stravolto come un vecchio che ingurgita la sua medicina;
poiché deve, impugnando il bianco pitale,
rimboccare la camicia sopra le reni!
Ora s'è accosciato, infreddolito, le dita dei piedi
contratte, tremando al sole chiaro che incolla
ai vetri di carta un giallo brioche;
il naso del buon uomo dove brilla la lacca
sbuffa ai raggi come un polipo carnoso.
Il buon uomo si rosola al fuoco, braccia storte, labbra
sul ventre: sente le sue cosce slittare nel fuoco
L e le sue brache bruciacchiarsi, e spegnersi la pipa;
qualcosa come un uccello rimuove un poco
il suo ventre sereno come un mucchio di trippa!
Intorno, dorme un folleggiare di mobili abbrutiti
di strati di sporcizia e su luridi ventri;
sgabelli, strane pianole, stanno rannicchiati
in angoli neri: le credenze hanno ghigni da cantanti
socchiuse in un sonno pieno d orribili appetiti.
Un calore scorante riempie la stretta camera;
il cervello del buon uomo è pieno di stracci.
Egli sente i peli spingere nella madida pelle
e talvolta in singulti buffoneschi
se ne esce, scuotendo lo sgabello che zoppica...
E la sera, ai raggi della luna che gli fanno
sul contorno del culo sbavature di luce,
un'ombra ben delineata s'accoscia, su un fondo
di neve rosea come una malvarosa...
fantastico, un naso insegue Venere nel cielo profondo.
E la madre, chiudendo il libro del dovere,
se ne andava soddisfatta e assai fiera, senza vedere,
negli occhi blu e sulla fronte piena d'eminenza,
l'anima di suo figlio in preda al disgusto.
Tutto il giorno egli sudava obbedienza; molto
intelligente; tuttavia dei tic neri, alcuni tratti
sembravano provare in lui aspre ipocrisie.
Nell'ombra di corridoi dalle tinte ammuffite
passando faceva boccacce, i due pugni
all'inguine, e nei suoi occhi chiusi vedeva dei punti.
Una porta verso sera s'apriva: presso la lampa
si vedeva, lì in alto, ansimare sulla rampa
sotto il circolo della luce appesa al tetto. D'estate
soprattutto, vinto, stupido, s'intestardiva
a chiudersi nella frescura delle latrine:
lì pensava, tranquillo e respirando libero.
Quando, lavato dagli odori del giorno, il giardinetto
dietro la casa, d'inverno, s'illunava,
giacente sotto un muro, sepolto nella marna,
ed in visioni schiantando il suo occhio fosco
ascoltava formicolare le scabbiose spalliere.
Pietà! Gli erano familiari soltanto quei fanciulli
che, miseri, a fronte nuda, l'occhio spento sulla guancia,
nascondendo le magre dita gialle e nere di fango
sotto abiti puzzolenti di diarrea e tutti vecchi,
conversavano con la dolcezza degli idioti!
E se, avendolo sorpreso in immonde pietà
sua madre inorridiva, le tenerezze profonde
del fanciullo si gettavano su questo stupore.
Gli piaceva - lei aveva lo sguardo blu - che mentitore!
A sette anni, componeva romanzi sulla vita
del grande deserto, dove splende la Libertà rapita
foreste, soli, rive, savane! - Si aiutava
con giornali illustrati dove, rosso, egli guardava
ridere le Italiane e le Spagnole!
Quando veniva, occhi scuri, folle, in vesti indiane,
- otto anni - la figlia degli operai vicini,
la piccola brutale, e gli saltava
in un angolo sulla groppa, e scuotendo le sue trecce
e lui restava sotto di lei, le mordeva le natiche,
perché lei non portava mai mutandine;
- e straziato dai suoi pugni e calci,
riportava i sapori della sua pelle nella sua camera.
Paventava le smorte domeniche di Dicembre
in cui, impomatato, su un tavolino di mogano,
leggeva una Bibbia dal taglio verde cavolo;
i sogni l'opprimevano ogni notte nell'alcova.
Non amava Dio; ma gli uomini che nelle rosse serate,
neri, in blusa, vedeva rientrare nel sobborgo
dove i banditori, con tre rulli di tamburo,
fanno, attorno agli editti, ridere e urlare le folle.
Sognava i prati amorosi, dove onde
luminose, sani profumi, pubescenze d'oro,
si muovono lentamente e spiccano il volo!
E come gustava soprattutto cose oscure,
quando, nella nuda stanza, con le persiane chiuse,
alta e blu, acremente intrisa d'umidità,
leggeva il suo romanzo meditato senza sosta,
pieno di gravi cieli d'ocra e di foreste sconosciute,
di fiori di carne spietati in boschi siderali,
vertigine, crolli, disfatti e pietà!
- mentre cresce il rumore del quartiere,
in basso, - solo e sdraiato su pezzi di tela grezza,
e presentendo violentemente la vela!
Recintati tra i banchi di quercia, agli angoli della chiesa,
che il loro fetido respiro intiepidisce, tutti i loro occhi
verso lo sfarzoso coro e la cantoria
di venti bocche sbraitanti cantiche pie;
annusando come un profumo di pane l'odore di cera,
gioiosi, umiliati come cani battuti,
i poveri al buon Dio, padrone e signore,
offrono i loro oremus ridicoli e testardi.
Alle donne piace allisciare i banchi
dopo il sesto nero giorno in cui Dio le fa soffrire!
E cullano, avvolti in strane pellicce,
una specie di bimbi che piangono da morire.
I loro seni sporchi di fuori, queste mangiazuppe,
con una preghiera negli occhi, ma mai pregando,
guardano malvagiamente sfilare un gruppo
di birichine con i loro cappelli deformati.
Di fuori il freddo, la fame, l'uomo che gozzoviglia:
gli piace. Ancora un'ora; dopo, mali senza nome!
- Intanto tutt'intorno geme, grugnisce, borbotta
una collezione di vecchie pappagorge:
ci sono i rimbambiti epilettici ai
quali ieri ci si voltava lungo il cammino;
e, col famelico naso in vecchi messali,
i ciechi che un cane guida per il viale.
E tutti, sbavando sciocca e mendica fede
recitano l'infinito compianto a Gesù,
che in alto sogna, ingiallito attraverso pallidi vetri,
lontano dai magri malvagi e dai cattivi panciuti,
lontano dai sentori di carne e di stoffe ammuffite,
farsa prostrata e oscura dai gesti ripugnanti;
- e la preghiera fiorisce d'espressioni ricercate
e le mis ticità prendono toni pressanti,
quando, da navate dove perisce il sole, pieghe di seta
banali, verdi sorrisi, le Dame del quartiere
distinto, - o Gesù - le malate di fegato,
baciano le acquasantiere con le loro lunghe dita gialle.
Il mio triste cuore sbava a poppa,
il mio cuore coperto di trinciato:
su di lui sputano schizzi di zuppa,
mio triste cuore che sbava a poppa:
sotto i turpi lazzi della truppa
che scoppia in un riso generale,
il mio triste cuore sbava a poppa,
mio triste cuore coperto di trinciato!
Itifallici e soldateschi,
i loro insulti l'hanno depravato!
E nel vespero dipingono affreschi
Itifallici e soldateschi.
O flutti abracadabranteschi
prendete il mio cuore, che sia salvato:
Itifallici e soldateschi,
i loro insulti l'hanno depravato!
Quando avranno consumato le loro cicche
come agire, o cuore defraudato?
Ci saranno bacchici rutti
quando avranno consumato quelle cicche;
io avrò conati di vomito
se il mio triste cuore è avvilito;
Quando avranno consumato le loro cicche,
come agire, o cuore defraudato?
O vigliacchi, eccola! Riversatevi nelle stazioni!
Il sole ha asciugato coi suoi polmoni ardenti
i viali che una sera affollarono i Barbari.
Ecco la Città santa, seduta ad occidente!
Forza! si eviteranno i riflussi d'incendio,
ecco i lungosenna, ecco i viali, ecco
le case sull'azzurro leggero che s'irradia
e che una sera il rosseggiare delle bombe stellava!
Nascondete i morti palazzi nelle nicchie di legno!
L'antica sbigottita luce rinfresca i vostri sguardi.
Ecco il rosso branco delle ancheggiatrici:
Siate folli, essendo truci sarete buffi!
Stuolo di cagne infoiate mangiatrici di cataplasmi,
il grido della casa d'oro vi richiama. Rubate!
Mangiate! Ecco la notte di spasmodica gioia profonda
che scende per la strada. O desolati bevitori,
Bevete! Quando arriva la pazza e intensa luce,
frugandovi accanto i lussi sfrenati,
non sbaverete forse, senza un gesto, senza una parola,
nei vostri bicchieri, con gli occhi perduti in bianche lontananze?
Brindate, per la Regina dalle chiappe cadenti!
Ascoltate l'azione dei vostri sciocchi singhiozzi
strazianti! Ascoltate saltare nella ardente notte
i rantolanti idioti, i vecchi, le marionette, i lacchè!
O cuori di sporcizia, abominevoli bocche,
funzionate più forte, bocche puzzolenti!
Ancora vino per questi torpori ignobili, su questi tavoli...
I vostri ventri si fondono di vergogna, o Vincitori!
Aprite le vostre narici alle nausee superbe!
Bagnate in forti veleni le corde dei vostri colli!
Posate le sue mani incrociate sulle vostre nuche di bambini
il Poeta vi dice: «O vigliacchi, siate pazzi!
Perché frugate il ventre della Donna,
voi paventate da lei una nuova convulsione
che gridando asfissi la vostra infame nidiata
sul suo petto, in una stretta orribile.
Sifilitici, pazzi, re, marionette, ventriloqui,
che cosa importa a Parigi la puttana
delle vostre anime, dei vostri corpi, dei vostri veleni e stracci?
Lei si libererà di voi, putridi ringhiosi!
E quando sarete a terra, gemendo sui vostri rifiuti
sfiancati, perduti, reclamando i vostri soldi,
la rossa cortigiana, dai seni rigonfi di battaglie
lontana dal vostro stupore torcerà i suoi pugni avari!
Quando i tuoi piedi avranno danzato con forza nella collera,
Parigi! Quando hai ricevuto tante coltellate,
quando sei caduta, conservando nelle tue chiare pupille
un po' della bontà di selvaggia rinascita,
O città dolorosa, o città quasi morta,
con la testa ed i seni rivolti all'Avvenire
che apre al tuo pallore i suoi miliardi di porte,
città che il Passato oscuro potrebbe benedire:
corpo rimagnetizzato dagli enormi tormenti,
tu riassapori dunque la terribile vita! Tu senti
sgorgare il flusso dei lividi vermi nelle tue vene,
e sul tuo chiaro amore passare gelide dita!
E questo non è un male. I vermi, i lividi vermi
non turberanno più il tuo soffio di Progresso
più di quanto le Strigi non spegnessero l'occhio delle Cariatidi
dove pianti d'oro astrale cadevano dalle celesti scalinate.»
Per quanto sia orrendo vederti oppressa
così, e per quanto non si sia mai fatta d'una città
una piaga più puzzolente nella verde Natura,
il Poeta ti dice: «Splendida è la tua Bellezza!»
La bufera t'ha consacrato suprema poesia;
l'immenso tumulto delle forze ti soccorre;
la tua opera ribolle, la mo rte tuona, o Città eletta!
Accumula gli stridori nel cuore della sorda tromba.
Il Poeta prenderà il singhiozzo degli Infami,
l'odio dei Forzati, il clamore dei Maledetti;
e i suoi raggi d'amore flagelleranno le Donne.
Le sue strofe balzeranno: Ecco! Ecco! banditi!
- Società, tutto è ristabilito: - le orge
piangono il loro rantolo antico negli antichi lupanari:
e i gas in delirio, contro le mura rosse,
fiammeggiano sinistri verso gli azzurri smorti!
Jeanne-Marie ha mani forti,
mani scure che l'estate abbronza,
mani pallide come mani di morti
- sono queste le mani di Juana?
Han forse preso le brune creme
sui mari della voluttà?
Si sono immerse nelle lune
negli stagni delle serenità?
Hanno bevuto i cieli barbari,
calme su incantevoli ginocchia?
Hanno arrotolato sigari
o trafficato diamanti?
Sugli ardenti piedi di Madonne
hanno forse appassito fiori d'oro?
È il sangue nero di belledonne
che nel loro palmo esplode e dorme.
Mani cacciatrici di dìtteri
le cui azzurrità vibrano
aurorali, verso i nettari?
Mani decantatrici di veleni?
Oh, quale Sogno le ha afferrate
nei loro abbandoni?
Un sogno inaudito di Asie
di Khenghavar o di Sion?
- Queste mani non hanno mai venduto arance,
né si sono scurite ai piedi degli dei:
queste mani mai hanno lavato le fasce
di pesanti neonati senza occhi.
Non sono mani di cugina
né di operaia dalla fronte ampia
che brucia, nel fetido bosco d'una fabbrica,
un sole ebbro di catrame.
Sono curvatrici di schiene,
sono mani che mai fanno male,
più fatali di macchine,
più forti di un intero cavallo!
Irrequiete come fornaci
e scuotendosi di brividi
la loro carne canta Marsigliesi,
non gli Eleison!
Potrebbero stringervi al collo, o donne
malvage, stritolarvi le mani,
nobildonne, le vostre mani infami
piene di bianco e di carminio.
Lo splendore di queste amorevoli mani
fa girare la testa alle pecore!
Nelle loro falangi saporite
il grande sole mette un rubino!
Una macchia di plebaglia
le brunisce come un seno di ieri:
il dorso di queste Mani è la terra
baciata da tutti i fieri rivoltosi!
Sono impallidite, meravigliose,
al gran sole carico d'amore,
sul bronzo delle mitragliatrici
attraverso l'insorta Parigi!
- Ah! Talvolta, o mani benedette,
ai vostri polsi, mani dove tremano le nostre
labbra mai disincantate,
stride una catena con due chiari anelli!
E c'è uno strano soprassalto
nel nostro essere, quando talvolta
vi si vede sbiancare, Mani d'angelo,
quando vi fanno sanguinare le dita!
Il giovane dagli occhi sfavillanti, abbronzato,
il bel corpo ventenne che dovrebbe andare nudo,
e che, in Persia, da un Genio ignoto sarebbe stato venerato,
cinta la fronte di rame, sotto la luna,
impetuoso con certe dolcezze verginali
e cupe, fiero delle sue prime testardaggini
simile ai giovani mari, pianti di notti estive
che si rigirano su letti di diamanti;
il giovane, di fronte alle bruttezze del mondo
trasale nel suo cuore intimamente, irritato,
e con la sua ferita profonda ed eterna
comincia a desiderare la sua suora di carità.
Ma, o Donna, cumulo di viscere, pietà dolce,
tu non sei mai la suora di carità, mai,
né sguardo nero, né ventre dove dorme un'ombra rossa,
né dita lievi, né seni splendidamente formati,
cieca non risvegliata dalle immense pupille
una sola interrogazione è tutto il nostro abbracciarti:
sei tu che a noi ti aggrappi, portatrice di mammelle,
e ti culliamo, affascinante e grave Passione.
I tuoi odi, i tuoi torpori fissi e smarrimenti
e le brutalità sofferte nel passato,
tu ci rendi tutto, o Notte, e senza cattiveria,
come un eccesso di sangue sparso ogni mese.
- Quando la donna, portata un istante, lo spaventa,
Amore, richiamo di vita e canto d'azione,
vengono la Musa verde e la Giustizia ardente
a dilaniarlo con le loro sacre ossessioni.
Ah! Di continuo assetato di splendori e di calme,
abbandonato dalle due Sorelle implacabili, languendo
tenero per la scienza dalle braccia alme,
offre alla natura in fiore la sua fronte sanguinante.
Ma la nera alchimia e i santi studi
ripugnano al ferito, cupo, saggio orgoglioso;
sente passare su di lui atroci solitudini.
Allora, sempre bello, senza paura della tomba,
creda ai fini illimitati, Sogni o Vagabondaggi
immensi, attraverso le notti di Verità,
e ti invochi nella sua anima e nel suo corpo malato,
o Morte Misteriosa, suora di carità.
A nera, E bianca, I rossa, U verde, O blu: vocali,
io dirò un giorno le vostre nascite latenti:
A, nero corsetto villoso delle mosche lucenti
che ronzano intorno a fetori crudeli,
golfi d'ombra; E, candori di vapori e di tende,
lance di ghiacciai superbi, re bianchi, brividi di umbelle;
I, porpora, sangue sputato, riso di labbra belle
nella collera o nelle ebbrezze penitenti;
U, cicli, vibrazioni divine dei verdi mari,
pace dei pascoli seminati di animali, pace di rughe
che l'alchimia imprime nelle ampie fronti studiose;
O, suprema Tuba piena di stridori strani,
silenzi solcati dai Mondi e dagli Angeli:
- O l'Omega, raggio violetto dei Suoi Occhi!
«LA STELLA È PIANTO ROSA AL CUORE DELLE TUE ORECCHIE»
La stella è pianto rosa al cuore delle tue orecchie,
l'infinito è rotolato bianco dalla tua nuca ai reni
il mare ha imperlato di rosso le tue vermiglie mammelle
e l'Uomo ha sanguinato nero al tuo sovrano fianco.
«IL GIUSTO STAVA DRITTO SUI SUOI SOLIDI FIANCHI»
Il Giusto stava dritto sui suoi solidi fianchi:
un raggio gli dorava la spalla; i sudori
mi presero: «Vuoi vedere risplendere i bolidi?
E, in piedi, ascoltare i fluori ronzare
d'astri lattei, e gli sciami d'asteroidi?
«Dalle farse della notte il tuo viso è spiato,
o Giusto! Devi procurarti un tetto. Di' la tua preghiera,
con la bocca nel tuo dolcemente espiato lenzuolo;
e se qualche sperduto busserà al tuo ostiario,
digli: Fratello, vai altrove, io sono storpio!»
E il Giusto restava in piedi, nello spavento
bluastro delle zolle dopo il sole morto:
«Allora, metteresti in vendita le tue ginocchiere,
o Vegliardo? Sacro Pellegrino! Bardo d'Armor!
Piagnone degli ulivi! mano che la pietà ha guantato!
«Barba della famiglia e pugno della città,
credente molto dolce: o cuore caduto nei calici,
maestà e virtù, amore e cecità,
Giusto! Più bestia e più disgustoso delle cagne!
Io sono colui che soffre e che s'è ribellato!
«E mi fa piangere sul ventre, o stupido,
e mi fa ridere, la famosa speranza del tuo perdono!
Io sono maledetto, lo sai! Sono ebbro, pazzo, livido,
tutto quel che ti pare! Ma tu vatti a nascondere, vai,
Giusto! Non voglio niente del tuo cervello intorpidito.
«Sei tu il Giusto, alfine, il Giusto! Ne ho abbastanza!
È vero che la tua tenerezza e la tua serena ragione
sbuffano nella notte come cetacei!
Che ti fai proscrivere e cianci litanie
sulle spaventose maniglie fracassate!
«E saresti tu l'occhio di Dio! Il vile! Quando le piante
fredde dei divini piedi passassero sul mio collo,
tu saresti un vile! Oh il tuo viso formicolante di pidocchi!
Socrati e Gesù, Santi e Giusti, che schifo!
Rispettate il supremo Maledetto dalle notti sanguinanti!»
Questo avevo urlato sulla terra, e la notte
calma e bianca occupava il cielo durante la mia febbre.
Rialzai la mia fronte: il fantasma era fuggito,
portandosi l'atroce ironia del mio labbro...
- Venti notturni, venite al Maledetto! Parlategli,
mentre silenzioso sotto i pilastri
d'azzurro, allungando le comete e i nodi
dell'universo, enorme tumulto senza disastri,
l'ordine, eterno vegliante, rema nei cieli luminosi
e dalla sua rete in fuoco lascia filare gli astri!
Ah! Che se ne vada, lui, la gola incravattata
di vergogna, ruminando sempre la mia noia, dolce
come lo zucchero sui denti cariati.
- Come la cagna dopo l'assalto dei fieri maschietti
si lecca il suo fianco dove pende un budello strappato.
Che parli pure della sua sudicia carità e progresso...
- Esecro tutti quegli occhi da Cinesi panciuti,
che poi cantano: - nanna - come dei bambini vicini
alla morte, dolci idioti dalle pronte canzoni:
o Giusti, noi cacheremo nei vostri ventri d'argilla!
Cosi, al solito, verso l'azzurro nero
dove trema il mare dei topazi,
funzionerà nella tua sera
il Giglio, questo clistere d'estasi.
Nella nostra epoca di sagù
in cui le piante son laboriose,
il Giglio berrà disgusti blu
nelle tue Prose religiose!
- Il Giglio del signor di Kerdel,
il sonetto dell'ottocentotrenta,
il Giglio donato al Menestrello
col garofano e l'amaranto.
Gigli! Gigli! Non se ne vedono!
E nel tuo Verso, simili a maniche
di Peccatrici dai dolci passi,
sempre fremono questi fiori bianchi!
Sempre, mio Caro, quando fai il bagno
la tua camicia dalle ascelle bionde
si gonfia nella brezza mattutina
sulle miosòtidi immonde!
Amore non passa i tuoi dazi
se non di Lillà - oh, altalene!
e di Violette di Bosco,
sputi zuccherini di Ninfe nere!...
O Poeti, quando avrete voi
le Rose, le Rose soffiate
rosse sui rami d'alloro,
e di mille ottave gonfiate!
Quando BANVILLE ne facesse fioccare,
sanguinolente, turbinanti
affogando l'occhio folle dello straniero
dalle letture poco impegnate!
Dei vostri boschi e dei vostri prati,
o fotografi tranquilli!
la flora è così diversa
come turaccioli di caraffe!
Sempre Francesi vegetali,
bigotti, tisici, ridicoli,
dove il ventre dei bassotti
naviga in pace, al crepuscolo;
sempre, dopo orrendi disegni
di fiori blu di Loto o d'Eliani
stampe rosa, soggetti santi
per giovinette da prima comunione!
L'ode Asoka combacia con la
strofa sulla finestra della frivola;
e lorde farfalle luminose
defecano sulla Pratolina.
Vecchi ortaggi, vecchi galloni!
O pasticcini vegetali!
Fantastici fiori di vecchi saloni!
- ai maggiolini, non ai crotali
questi bambocci vegetali in pianto
che Grandville ha infiocchettato
e che allattarono di colori
cattivi astri con la visiera!
Sl, le vostre sbavature di zufolo
fanno glucosi preziosi!
- Mucchio di uova fritte in vecchi cappelli,
Gigli, Asoka, Lillà e Rose!
O bianco Cacciatore, che corri scalzo
attraverso il panico pasticcio,
non puoi tu, non devi forse
conoscere un po' di botanica?
Faresti succedere, credo,
ai Grilli rossi le Cantaridi
l'oro dei Rios al blu dei Reni, -
in breve, alle Norvege le Floride.
Ma, Caro, l'Arte ora non è più
- in verità - permettere
allo straordinario Eucalipto
la costrizione di un esametro;
Eccolo lì! Come se il Mogano
non servisse, come alle nostre Guiane
che ai salti del Sapaiù,
allo sporco delirio delle liane!
- Insomma, un Fiore, un Rosmarino
o un Giglio, vivo o morto, vale forse
un escremento d'uccello marino?
O vale forse un sol pianto di candela?
- Ho detto ciò che volevo!
Tu, anche seduto laggiù, in una
capanna di bambù; - le imposte
chiuse, tappezzerie di persia bruna, -
tu intrecceresti ghirlande
degne di Fiumi stravaganti!...
- Poeta! Queste sono ragioni
non meno ridicole che arroganti!...
Dimmi, non le pampas primaverili
nere di rivolte spaventose
ma i tabacchi, le cotoniere!
Dimmi delle esotiche raccolte!
Dimmi, fronte bianca che Febo acconcia,
di quanti dollari è la rendita
di Pedro Velasquez all'Avana;
immerda il mare di Sorrento
dove i cigni si recano a migliaia,
che le tue strofe siano réclames
per le frattaglie della mangaia
frugate da idre e da marosi!
Le tue quartine si tuffano in boschi sanguinanti
e tornano proponendo agli uomini
diversi soggetti di bianchi zuccheri
di pettorine e di gomme!
Che si sappia da te se le biondezze
dei Picchi nervosi, verso i Tropici
son dovuti a fecondi insetti
o a licheni microscopici;
trovaci, o Cacciatore, lo vogliamo
qualche robbia profumata
che la natura in calzoni
faccia sbocciare! - per le nostre Armate!
Trova, nei dintorni di Foreste addormentate,
fiori simili a dei musi
che sbavano auree pomate
sugli scuri capelli dei Bufali!
Trova, ai folli prati, dove sul blu
trema l'argento delle pubescenze,
dei calici pieni di Uova di fuoco
che si cuociono tra le essenze!
Trova Cardi cotonati
di cui dieci asini con occhi di brace
lavorino per filarne i nodi!
Trova Fiori che siano sedie!
Sì, trova nel cuore neri filoni
di fiori simili a pietre, - famose! -
che verso i loro duri ovari biondi
abbiano tonsille gemmose!
Servici, o Burlone, tu che puoi,
su un piatto di splendido argento
ragù di Gigli sciroppati
mordenti i nostri cucchiai Alfénidi!
Qualcuno dirà il grande Amore,
ladro di oscure Indulgenze:
ma né Renan, né il gatto Murr
vedranno il Tirso blu immenso!
Tu, facci giocare nei nostri torpori
con i profumi, le isterie;
esaltaci verso i candori
più candidi delle Marie...
Commerciante! colono! medium!
la tua rima sgorgherà, rosa o bianca,
come un raggio di sodio,
come un caucciù che si riversa!
Dai tuoi neri Poemi, - Giullare!
Bianchi, verdi e rossi diottrici
che evadono in strani fiori
e farfalle elettriche!
Ecco! È il Secolo dell'inferno!
E le linee telegrafiche
orneranno - lira dal canto di ferro,
le tue magnifiche scapole!
Soprattutto, rimaci una versione
intorno al male delle patate!
- E per la composizione
di Poemi pieni di mistero
che saranno letti da Tréguier
a Paramarìbo, avrai comprato
i Tomi del signor Figuier,
- Illustrati! - dal signor Hachette!
È davvero stupido, queste chiese di campagna
dove quindici brutti marmocchi sporcano le navate
ascoltando, mentre storpia i cicalecci divini,
un affare nero e grottesco le cui scarpe fermentano:
ma il sole risveglia, attraverso il fogliame
i vecchi colori di vetrate irregolari.
La pietra sa sempre di terra materna.
Vedrete cumuli di quei ciottoli terrosi
nella camp agna infoiata che freme solenne
accanto alle pesanti messi, per i sentieri d'ocra,
questi arboscelli arsi dove azzurreggiano prugne,
nodi di neri gelsi e rosai stercosi.
Ogni cento anni questi fienili sono resi presentabili
con una mano d'acqua azzurra e di latte cagliato:
se grotteschi misticismi sono evidenti
accanto a Nostra Signora o al Santo impagliato,
mosche olezzanti di stalla e d'osteria
s'ingozzano di cera sul pavimento assolato.
Il giovane appartiene soprattutto alla casa, famiglia
d'ingenue cure, di buoni lavori abbrutenti;
essi escono, dimenticando che la loro pelle formicola
dove il Prete di Cristo affondò le sue dita possenti.
Si paga al Prete un tetto ombrato da un pergolato
perché egli lasci al sole la loro fronte abbronzata.
Il primo abito nero, il più bel giorno delle torte,
sotto il Napoleone o il Tamburino,
qualche miniatura dove i Giuseppi e le Marte
tirano fuori la lingua con eccessivo amore
a cui s'aggiungeranno, nel giorno della scienza, due carte,
questi due soli ricordi che gli restano del gran Giorno.
Le fanciulle si recano sempre in chiesa, contente
di sentirsi chiamare sgualdrine dai ragazzi
che si mettono in mostra dopo la Messa o i vespri cantati.
Loro che sono destinati all'eleganza delle guarnigioni
sfottono al caffè i casati importanti,
vestiti a nuovo, sbraitando oscene canzoni.
Intanto il Curato sceglie per i fanciulli
dei santini; nel suo orto, detti i vespri, quando
l'aria s'empie del lontano suono nasale delle danze,
egli sente, a dispetto dei celesti divieti,
le dita dei piedi rapite e il polpaccio segnare il ritmo;
- e viene la Notte, nero pirata che sbarca nei cieli d'oro.
Il Prete ha scelto, tra i bambini del catechismo
riuniti dai Sobborghi o dai Quartieri Ricchi,
una piccola sconosciuta fanciulla, dagli occhi tristi,
dalla fronte gialla. I genitori sembrano dolci portinai.
«Nel grande Giorno, decisivo per i Catechisti,
Dio farà nevicare su questa fronte l'acqua santa.»
La vigilia del grande Giorno, la bambina s'ammala.
Di più che nella Chiesa maestosa dai funebri rumori,
giunge prima il brivido, - il letto non è insipido, -
un brivido sovrumano che ritorna: «Io muoio...»
E, come un furto d'amore fatto a stupide sorelle,
conta, poste le mani sul suo cuore,
gli Angeli, i Gesù e le sue nitide Vergini,
e con calma, il suo vincitore si beve la sua anima.
Adonài!... - Dentro i suffissi latini,
cieli screziati di verde bagnano le fronti vermiglie,
e, macchiati del sangue puro dei petti celesti,
grandi panni di neve cadono sui soli!
- Per la sua verginità presente e futura
ella morde la freschezza della tua Remissione,
ma più che dei gigli d'acqua, più che marmellate,
sono ghiacci i tuoi perdoni, o Regina di Sion!
Poi la Vergine torna ad essere la vergine del libro.
Gli slanci mistici talvolta si spezzano...
E viene la povertà delle immagini, patinate
di noia, miniature atroci e vecchi legni;
Curiosità vagamente impudiche
spauriscono il sogno delle caste azzurrità
che si è sorpreso intorno alle celesti tuniche
del panno con cui Gesù vela le sue nudità.
Lei vuole, lei vuole tuttavia, l'anima in pericolo,
la fronte sul cuscino scavato dalle sue sorde grida,
prolungare i supremi bagliori della tenerezza,
e sbava... - L'ombra riempie case e cortili.
La fanciulla non ne può più. S'agita, inarca
le reni e con la mano apre le tendine blu
per portare un po' della freschezza della camera
sotto il lenzuolo, sul suo ventre e sul petto in fiamme...
Al suo risveglio, - è mezzanotte -, la finestra è bianca.
Davanti al sonno blu delle tendine illuminate dalla luna
la coglie la visione dei candori della domenica;
Aveva sognato rosso. Perde sangue dal naso
e sentendosi casta e piena di debolezza,
per assaporare in Dio il suo ritorno d'amore,
ha sete di notte in cui si esalta e si deprime
il cuore, che indovina il dolce occhio del cielo;
della notte, Vergine-Madre impalpabile, che bagna
tutte le giovani emozioni con i suoi grigi silenzi;
ha sete della notte forte in cui il cuore che sanguina
scorre senza testimoni la sua rivolta senza grida.
E mentre fa la Vittima e la piccola sposa,
la vede la sua stella, con una candela tra le dita,
scendere nel cortile dove si asciuga una camicia,
bianco spettro, e far sorgere i neri spettri dei tetti.
Passò la sua notte santa nelle latrine.
Verso la candela, dai buchi del tetto colava l'aria bianca,
e qualche pazza vigna di nero purpureo,
di quà d'un cortile vicino crollava.
Il lucernaio disegnava un cuore di luce viva
nel cortile dove il cielo basso tingeva d'oro vermiglio
i vetri; i pavimenti che puzzano d'acqua saponata
subivano l'ombra dei muri stipati di sonni neri.
Chi dirà questi languori e questa pietà immonda,
e l'odio che in lei nascerà, o luridi pazzi
il cui divino lavoro deforma ancora i mondi,
quando alfine la lebbra mangerà questi dolci corpi?
E quando, avendo sciolto ogni suo nodo d'isteria,
vedrà, nella tristezza della felicità,
l'amante sognare il bianco stuolo di Marie,
all'alba della notte d'amore, dirà con dolore:
«Sai che t'ho fatto morire? Ho preso la tua bocca,
il tuo cuore, tutto ciò che abbiamo, tutto ciò che avete;
ed io, sono malata: Oh! voglio che mi corichino
tra i Morti abbeverati dalle acque notturne!
«Ero molto giovane, e Cristo ha insozzato i miei respiri.
Mi ha riempito di disgusto fino al collo!
Tu baciavi i miei capelli profondi come lana,
ed io lasciavo fare... ah! è un bene per voi,
«Uomini! che non pensate mai che la più innamorata
è in preda ad ignobili terrori nella sua coscienza,
la più prostituita e la più dolorosa,
e che tutti i nostri slanci verso di voi sono errori!
«Ormai la mia Prima Comunione è lontana.
I tuoi baci, non posso mai averli gustati:
e il mio cuore e la mia carne dalla tua carne abbracciata
formicolano per il putrido bacio di Gesù!»
Allora l'anima putrida e l'anima desolata
sentiranno sgorgare le tue maledizioni.
- Essi avranno giaciuto sul tuo Odio inviolato,
scappati, per la morte, alle giuste passioni
Cristo! o Cristo, eterno ladro di energie,
Dio che per duemila anni hai votato al tuo pallore,
inchiodate al suolo dalla vergogna e dalla cefalgia,
le fronti chine delle donne del dolore.
Quando la fronte del fanciullo, piena di rosse bufere,
implora il bianco sciame dei sogni indistinti,
s'avvicinano al suo letto due graziose sorelle
con fragili dita dalle unghie argentate.
Fanno sedere il fanciullo davanti a una finestra
spalancata dover l'aria azzurra bagna una macchia di fiori,
e fra i suoi capelli pesanti dove cade rugiada
muovono le dita sottili, terribili e maliarde.
Egli ascolta cantare i loro aliti indecisi
che profumano di mieli vegetali e rosati,
che a volte un sibilo interrompe, salive
riprese sul labbro o brama di baci.
Sente le nere loro ciglia che battono i silenzi
profumati; e le loro elettriche dita e dolci
fanno crepitare tra le sue indolenze grigie
sotto le regali unghie la morte dei pidocchi.
Ecco salire in lui il vino della Pigrizia,
sospiro d'armonica che potrebbe delirare;
il fanciullo sente, al lento ritmo delle carezze,
senza posa nascere e morire una voglia di piangere.
Poiché discendevo i Fiumi impassibili,
mi sentii non più guidato dai bardotti:
Pellirossa urlanti li avevan presi per bersaglio
e inchiodati nudi a pali variopinti.
Ero indifferente a tutti gli equipaggi,
portatore di grano fiammingo e cotone inglese.
Quando coi miei bardotti finirono i clamori,
I Fiumi mi lasciarono discendere dove volevo.
Nei furiosi sciabordii delle maree
l'altro inverno, più sordo d'un cervello di fanciullo,
ho corso! E le Penisole salpate
non subirono mai caos così trionfanti.
La tempesta ha benedetto i miei marittimi risvegli.
Più leggero d'un sughero ho danzato tra i flutti
che si dicono eterni involucri delle vittime,
per dieci notti, senza rimpiangere l'occhio insulso dei fari!
Più dolce che ai fanciulli la polpa delle mele mature,
l'acqua verde penetrò il mio scafo d'abete
e dalle macchie di vini azzurrastri e di vomito
mi lavò, disperdendo àncora e timone.
E da allora mi sono immerso nel Poema
del Mare, infuso d'astri, e lattescente,
divorando i verdiazzurri dove, flottaglia
pallida e rapita, un pensoso annegato talvolta discende;
dove, tingendo di colpo l'azzurrità, deliri
e lenti ritmi sotto il giorno rutilante,
più forti dell'alcol, più vasti delle nostre lire,
fermentano gli amari rossori dell'amore!
Conosco i cieli che esplodono in lampi, e le trombe
e le risacche e le correnti: conosco la sera
e l'Alba esaltata come uno stormo di colombe,
e talvolta ho visto ciò che l'uomo crede di vedere!
Ho visto il sole basso, macchiato di mistici orrori,
illuminare lunghi filamenti di viola,
che parevano attori in antichi drammi,
i flutti scroscianti in lontananza i loro tremiti di persiane!
Ho sognato la verde notte dalle nevi abbagliate,
bacio che sale lento agli occhi dei mari,
la circolazione di linfe inaudite,
e il giallo risveglio e blu dei fosfori cantori!
Ho seguito, per mesi interi, come mandrie
isteriche, i marosi all'assalto degli scogli,
senza immaginare che i lucenti piedi delle Marie
potessero forzare i musi dei possenti Oceani!
Ho urtato, sapeste, incredibili Floride
mescolanti ai fiori occhi di pantere dalla pelle
d'uomini! Arcobaleni tesi come redini
sotto l'orizzonte dei mari, verso glauche greggi!
Ho visto fermentare enormi stagni, reti
dove marcisce tra i giunchi un Leviatano!
Crolli d'acque in mezzo alle bonacce
e in lontananza, cateratte verso il baratro!
Ghiacciai, soli d'argento, flutti di madreperla, cieli di brace!
E orrende secche al fondo di golfi bruni
dove serpi giganti divorati da cimici
cadono, da alberi tortuosi, con neri profumi!
Avrei voluto mostrare ai fanciulli queste orate
nell'onda blu, quei pesci d'oro, quei pesci che cantavano.
- Schiume di fiori hanno cullato i miei voli
e ineffabili venti per un attimo mi han messo le ali.
Talora, martire affaticato dai poli e dalle zone,
il mare i cui singhiozzi rendevan dolce il mio rullìo
innalzava a me i suoi fiori d'ombra dalle gialle ventose
ed io restavo, come una donna in ginocchio...
Quasi fossi un'isola, sballottando sui miei bordi litigi
e sterco d'uccelli, urlatori dagli occhi biondi.
E vogavo, attraverso i miei fragili legami
gli annegati scendevano controcorrente a dormire!
Io, perduto battello sotto i capelli delle anse,
scagliato dall'uragano nell'etere senza uccelli,
io, di cui né Monitori né velieri Anseatici
avrebbero potuto mai ripescare l'ebbra carcassa d'acqua;
libero, fumante, cinto di brume violette,
io che foravo il cielo rosseggiante come un muro
che porta, squisita confettura per buoni poeti,
i licheni del sole e i moccoli d'azzurro;
io che correvo, macchiato da lunule elettriche,
legno folle, scortato da neri ippocampi,
quando luglio faceva crollare a frustate
i cieli oltremarini dai vortici infuocati;
io ché tremavo udendo gemere a cinquanta leghe
la foia dei Behemots e i densi Maelstroms,
filando eterno tra le blu immobilità,
io rimpiango l'Europa dai balconi antichi!
Ho veduto siderali arcipelaghi! ed isole
i cui deliranti cieli sono aperti al vogatore:
- È in queste notti senza fondo che tu dormi e ti esìli,
milione d'uccelli d'oro, o futuro Vigore?
Ma è vero, ho pianto troppo! Le Albe sono strazianti.
Ogni luna è atroce ed ogni sole amaro:
l'acre amore m'ha gonfiato di stordenti torpori.
Oh, che esploda la mia chiglia! Che io vada a infrangermi nel mare!
Se desidero un'acqua d'Europa, è la pozzanghera
nera e fredda dove verso il crepuscolo odoroso
un fanciullo inginocchiato e pieno di tristezza, lascia
un fragile battello come una farfalla di maggio.
Non ne posso più, bagnato dai vostri languori, o onde,
di filare nella scia dei portatori di cotone,
né di fendere l'orgoglio di bandiere e fuochi,
e di nuotare sotto gli orrendi occhi dei pontoni.
Che cosa sono per noi, mio cuore, le distese di sangue,
e di bragia, e mille delitti, e i lunghi gridi
di rabbia, singulti di ogni Inferno che sovverta
ogni ordine; e l'Aquilone ancora sui rottami;
e la vendetta? Niente... - La voglio tutta, tutta,
fino in fondo! Industriali, principi, senati
perite! Potenza, giustizia, storia: abbasso!
Ci è dovuto. Il sangue! Il sangue! Oh fiamma d'oro!
Sii solo per la guerra, la vendetta, i terrori,
o mio spirito! Mettiamo il dito sulla piaga: Ah passate,
Repubbliche di questo mondo. Basta
con imperatori, reggimenti, coloni, popoli, basta!
Chi può smuovere i turbini del fuoco furibondo
più di noi, e di quelli che sentiamo fratelli?
Ma no! Amici romanzeschi: sarà una gran felicità.
Mai lavoreremo, mai, o flutti infuocati!
Europa, Asia, America, sparirete!
La nostra marcia vendicatrice occuperà tutto:
città e campagne! - Noi saremo schiacciati!
I vulcani salteranno! E l'oceano colpito!
o miei amici! - Mio cuore, è sicuro, sono fratelli:
neri sconosciuti, se noi andassimo! Andiamo! Andiamo!
O sciagura! Mi sento fremere la vecchia terra
su di me che sempre più sono vostro! La terra si scioglie,
non è nulla! Io sono qui, sono sempre qui.
Lontano dagli uccelli, dalle greggi, dalle villane,
io bevevo, accovacciato in qualche brughiera
circondata da teneri boschi di nocciuoli,
in una tiepida e verde foschia pomeridiana.
Che mai potevo bere in quella giovine Oise,
olmi senza voci, erba senza fiori, cielo coperto.
Che mai sorbivo alla zucca di colocasia?
Un liquore d'oro, insipido e che fa sudare.
Cosi, sarei stato una brutta insegna di locanda.
Poi il temporale mutò il cielo, fino a sera.
E furono neri paesi, con laghi ed alti pali,
colonnati sotto la notte blu, stazioni.
L'acqua dei boschi si perdeva nelle sabbie vergini,
il vento, dal cielo, scagliava ghiacciuoli agli stagni...
Ora! come un pescatore d'oro, o di conchiglie,
dire che non ho pensato neanche di bere.
La Fiumara di Cassis rotola ignorata
per strani valloni;
l'accompagna la voce di cento corvi, vera
e buona voce d'angeli;
coi grandi movimenti delle abetaie
quando vi si tuffano i venti più svariati.
Tutto rotola con ripugnante mistero
di campagne di tempi antichi,
di torrioni rivisitati, di parchi solenni:
è da queste sponde che puoi sentire
le passioni morte dei cavalieri erranti;
ma com'è salubre il vento!
Il passante osservi a queste grate:
proseguirà con più coraggio.
Soldati delle foreste che il Signore invia,
cari corvi deliziosi!
Mandate via di qui il bifolco furbastro
che brinda con un vecchio moncherino.
Noi siamo i tuoi Antenati,
I Grandi!
Coperti dai freddi sudori
della luna e delle fronde.
I nostri vini secchi hanno un cuore!
Sotto il sole senza imposture
di cosa ha bisogno l'uomo? bere.
IO - Morire nei fiumi barbari.
Noi siamo i tuoi Antenati
Dei Campi.
L'acqua è in fondo ai vimini:
guarda la corrente del fossato
attorno al castello bagnato.
Discendiamo nelle nostre cantine;
e poi il sidro e il latte.
IO - Andare dove si abbeverano le vacche.
Noi siamo i tuoi Antenati,
tieni, prendi
i liquori nelle nostre credenze;
il Tè, il Caffè, cosi rari,
fremono nei bollitoi.
- Guarda le immagini, i fiori.
Noi torniamo dal cimitero.
IO - Ah! Prosciugare tutte le tombe!
Eterne Ondine
spartono l'acqua fine.
Venere, sorella d'azzurro,
solleva i puri flutti.
Ebreo Errante Norvegese,
parlatemi della neve.
Antichi esuli, cari
parlatemi dei mari.
IO - No, non più bevande pure,
questi fiori d'acqua da bicchiere;
né le leggende né le figure
possono dissetarmi;
o canzoniere, la tua figliola
è la mia folle sete,
intima idra senza gola,
che strugge e desola.

Vieni, vanno alle spiagge i vini
e i flutti a milioni!
Guarda i Bitter selvaggi
rotolare giù dall'alto dei monti!
Raggiungiamo, saggi pellegrini,
l'assenzio dei verdi pilastri...
IO - Nulla più di questi paesaggi.
Cos'è l'ebbrezza, amici?
Amo di più, meglio, lo stesso
imputridirmi in stagni,
sotto l'orribile crema
accanto ai boschi fluttuanti.

Può darsi che sera mi attenda
dove tranquillo berrò
in qualche vecchia città
e morirò più felice
perché sono paziente!
Se il mio male si rassegna,
se mai avessi un po' d'oro
sceglierei forse il Nord
o il paese delle vigne?
- Ah, sognare m'indigna,
poiché è pura perdita!
E se ritornerò
al viaggiatore antico,
mai il verde ostello
mi sarà aperto.
I colombi tremanti sui prati,
la selvaggina che corre e affronta la notte,
gli esseri acquatici, le bestie in cattività
le ultime farfalle!... Tutti hanno sete!
Fondersi dove affonda quella nube senza guida,
- oh, favorito da tutte le frescure!
Spirare tra le umide viole
di cui le aurore caricano queste foreste?
Alle quattro del mattino, d'estate,
il sonno d'amore dura ancora
e sotto i boschetti l'alba svapora
l'odore di sere festive.
Ma laggiù nell'immenso cantiere
verso il sole delle Esperidi
in maniche di camicia i carpentieri
già s'agitano.
Nel loro deserto di muschio, quieti
preparano l'intonaco prezioso
dove la ricchezza della città
riderà sotto i falsi cieli.
Ah! Per questi affascinanti Operai
schiavi d'un re di Babilonia
o Venere, lascia per un po' gli amanti
dall'anima incoronata.
O Regina dei Pastori!
Porta ai lavoratori l'acquavite
perché si plachino le loro forze
in attesa del bagno nel mare, al meriggio.


Tra i chiari rami dei tigli
muore un malato hallalì.
Ma argute canzoni
volteggiano tra le vigne.
Che il nostro sangue rida nelle vene,
ecco che s'aggrovigliano le viti.
Il cielo è dolce come un angelo.
L'azzurro e l'onda si baciano.
Esco. Se un raggio mi ferisce
soccomberò nel muschio.
Esser pazienti ed annoiati
è troppo semplice. Derido le mie pene.
Voglio che la drammatica estate
mi leghi al suo carro di fortuna.
Che per te molto, o Natura
- ah, meno solo e meno nullo! - io muoia.
Mentre i Pastori, è strano,
muoiono quasi per il mondo.
Voglio che le stagioni mi consumino.
A te, Natura, reco me,
la mia fame, e tutta la mia sete.
E, se puoi, nutri, disseta.
Più nulla m'illude;
e come ridere ai parenti, ridere al sole,
ma io non voglio ridere più a niente;
che sia libera questa sfortuna.
Pigra giovinezza
a tutto asservita,
per delicatezza
ho perduto la vita.
Ah! Vengano i tempi
in cui i cuori s'innamorano.
Mi son detto: abbandona
e non farti vedere:
e senza la promessa
di più grandi gioie.
Che nulla t'arresti,
augusta ritirata.
Tanta pazienza ho avuto
di scordare tutto, sempre;
timori e sofferenze
sono volate ai cieli.
E la malsana sete
intorbida le mie vene.
Così la Prateria
abbandonata nell'oblio
più grande, e fiorita
d'incenso e di loglio
al feroce ronzio
di cento sporche mosche.
Ah! Mille vedovanze
dell'anima sl povera
non ha che l'immagine
della Nostra Signora!
Stanno forse pregando
la Vergine Maria?
Pigra giovinezza
a tutto asservita,
per delicatezza
ho perduto la vita.
Ah! Vengano i tempi
in cui i cuori s'innamorano!
È ritrovata.
Che? - L'Eternità.
È il mare
alleato del sole.
Anima sentinella,
lo sfogo confessiamo
della notte così nulla
e del giorno di fuoco.
Dai suffragi umani,
da comuni slanci
là tu ti disciogli
e voli a seconda...
Poiché da voi soli,
tizzoni di raso,
il Dovere si esala
senza dire: infine.
Là, nessuna speranza,
nessun orietur,
scienza con pazienza,
il supplizio è sicuro.
È ritrovata.
Che? - L'Eternità.
È il mare
alleato del sole.
Taluna delle voci
sempre angelica
- si tratta di me -
vivace si spiega:
queste mille domande
che si ramificano
non portano, alla fine,
che ebbrezza e follia;
riconosci questo gioco
così facile e gaio;
tutto onde e giardini:
è la tua famiglia!
E poi canta. Oh
così facile e gaio,
a occhio nudo visibile...
- Io canto con lei, -
riconosci lo stile
così facile e gaio;
tutto onde e giardini:
è la tua famiglia!... ecc...
E poi una voce
- quanto, quanto angelica! -
si tratta di me,
e vivace si spiega;
e canta all'istante,
sorella degli aliti;
con un tono tedesco,
ma piena e ardente:
il mondo è vizioso;
se ciò ti stupisce!
Vivi e al fuoco abbandona
l'oscura sfortuna.
O! dolce castello!
Come la tua vita è chiara!
Di quale Età tu sei,
principesca natura
del nostro grande fratello? ecc...
Io canto, canto, io!
Multiple sorelle; voci
per niente pubbliche,
di gloria pudica
ora incoronatemi... ecc...
La stanza è aperta al cielo blu turchino;
niente spazio: madie e cofanetti!
Oltre il muro è pieno d'aristologie
dove vibrano le gengive dei folletti.
È proprio un intrigo di genietti
questo sperpero e vago disordine!
È la fata africana che porta more,
e ragnatele negli angoli.
Entrano in molte le madrine scontente
in un lembo di luce delle credenze,
e poi restano! La coppia se ne va
poco seriamente, e nulla è stato fatto.
Al marito il vento porta imbroglio
durante la sua assenza, di continuo.
Anche gli spiriti dell'acqua, malfattori
vagano tra le sfere dell'alcova.
La notte, o amica! La luna di miele
coglierà il loro sorriso e riempirà
di mille bende di rame il cielo,
poi dovranno affrontare il topo maligno
- se non giunge un pallido fuoco fatuo
come un colpo di fucile, dopo i vespri
- o santi spettri e bianchi di Betlemme,
esorcizzate il blu delle loro finestre!
Aiuole d'amaranto
fino al bel palazzo di Giove.
- Lo so, sei Tu che in questi luoghi
infondi il tuo blu quasi sahariano!
Poi, come la rosa e l'abete del sole
e la liana han qui chiuso i loro giochi,
o gabbia della piccola vedova!...
Oh, quegli
stormi d'uccelli! O iaiò iaiò!
- Quiete case, antiche passioni!
Il chiosco della Pazza per amore.
Dietro le natiche dei rosai i balconi
ombrosi e molto bassi di Giulietta.
La Giulietta, rammenta l'Enrichetta,
affascinante stazione ferroviaria
nel cuore d'un monte come in fondo a un verziere
dove mille diavoli blu danzano in aria!
Verde panchina dove canta il paradiso di rabbia
sulla chitarra la bianca Irlandese.
Poi dalla sala da pranzo guianese
un cicaleccio di fanciulli e di gabbie.
Finestra del duca che mi fa pensare
al veleno delle lumache e del bosso
che dorme sotto il sole. E poi
questo è troppo, troppo bello! Osserviamo il nostro silenzio.
Boulevard senza moto né commercio,
muto, tutto dramma e commedia,
riunione di infinite scene,
io ti conosco e in silenzio t'ammiro.
«È QUESTA ALMÈA? NELLE PRIME ORE BLU»
È questa almèa? Nelle prime ore blu
si distruggerà come i fiori già morti...
davanti alla stupenda distesa ove si sente
soffiare la città immensamente florida!
È troppo, troppo bello! Ma è necessario
- per la Pescatrice e la canzone del Corsaro
e così per le ultime maschere credenti
ancora alle notturne feste sul mare puro!
O mia fame, Anna, Anna,
fuggi via sul tuo asinello.
Se ho appetito, non l'ho
che per la terra e le pietre.
Din! Din! Din! Io mangio l'aria
la roccia, le Terre e il ferro.
Che le fami vadano e vengano
a tempo di musica!
Poi l'amabile e vibrante veleno
dei convolvoli;
i sassi che un povero spacca,
le vecchie pietre delle chiese
le ghiaie, figlie dei diluvi,
pani adagiati nelle valli grige!
Mie fami, sono stracci d'aria nera;
l'azzurro sonante;
- è lo stomaco che mi tira
e la sfortuna.
Le foglie hanno ornato il suolo:
vado verso carni di frutta marcita.
In seno ai solchi colgo
l'erba dolce e la violetta.
O mia fame, Anna, Anna,
fuggi via sul tuo asinello.
Ascolta come bramisce
vicino alle acacie
in aprile il ramo
virente del pisello!
Puro nel suo vapore
verso Febe! Vedi
scuotere la testa
dei santi d'un tempo...
Lontano dai chiari letami
dei capi, dai bei tetti
i cari Antichi vogliono
questo filtro sornione...
Né feriale
né astrale! Non è che
la bruma che esala
l'effetto notturno.
Neppure loro rimangono,
- Sicilia, Germania,
in quel triste vapore e
scialbo, giustamente!
Al diavolo allora, se il sole lascia queste sponde!
Fuggi, limpido diluvio! Ecco l'ombra delle strade.
Tra i salici, nella vecchia corte d'onore
il temporale scaglia le sue larghe gocce.
- Oh cento agnelli, biondi militi dell'idillio,
dagli acquedotti, dalle scarne brughiere,
fuggite! Pianura, prati deserti, orizzonti
sono alla toletta rossa dell'uragano!
- Cane nero, bruno pastore avvolto nel gonfio mantello,
fuggi l'ora dei superiori lampi;
biondi armenti, quando l'ombra nuota e inzolfa,
tentate la discesa verso migliori rifugi.
- Ma io, Signore! Ecco che il mio Spirito vola,
dietro i cieli ghiacciati di rosso, sotto
le nuvole celesti che corrono e volano
su cento Sologne, lunghe come un railway.
- Ecco mille lupi, mille selvaggi semi
che porta, non senza amare i rampicanti,
questo sacro pomeriggio diluviante
sull'antica Europa dove passarono centinaia di orde!
E dopo, il chiar di luna! Dovunque le terre
arrossate e le loro fronti ai neri cieli, guerrieri
che lenti cavalcano i loro pallidi corsieri!
I ciottoli risuonano sotto la fiera banda!
- E vedrò il bosco giallo e la valle chiara,
la Sposa dagli occhi azzurri, l'uomo dal viso arrossato, o Gallia,
e il bianco Agnello Pasquale ai loro cari piedi,
- Michel e Cristine - e, Cristo! - fine dell'idillio!
Finché la lama non avrà
tagliato questo cervello,
questo biancoverde e grasso ammasso
dal vapore sempre uguale,
(Ah! Dovrebbe tagliarsi il suo naso,
le sue labbra, le sue orecchie,
il suo ventre! E abbandonare
le sue gambe! O meraviglia!) no;
credo che mai davvero, fintanto
che per la sua testa la lama
che i sassi per il suo fianco
che nelle sue budella fiamme
non avranno agito, il fanciullo
incomodo, la cosi sciocca bestia
non cesserà un istante
di ingannare ed esser tradito
come un gatto del Monte Roccioso;
d'infestare tutte le sfere!
Quando la morte lo avrà, o mio Dio,
fa che s'alzi qualche preghiera!
L'acqua chiara; come il sale di lacrime bambine,
l'assalto al sole dei candori di corpi di donna;
la seta, tra la folla, e di giglio puro, di bandiere
sulle mura la cui difesa è qualche vergine;
il folleggiare d'angeli; no... la corrente d'oro in cammino
muove le braccia nere e pesanti e fragili dell'erba. Lei
oscura, col cielo azzurro per baldacchino, chiede
per tenda l'ombra della collina e dell'arco.
Uh! L'umido vetro stende i suoi limpidi tepori!
L'acqua arreda d'oro bianco e infinito i letti pronti.
Le verdi vesti stinte di fanciulle
fanno salici, dove sfrenati saltano gli uccelli.
Più pura d'un Luigi, gialla e calda palpebra
la Ninfea - tua fede coniugale, o Sposa! -
nel veloce meriggio, dal suo specchio spento, gelosa
del cielo grigio d'afa la Sfera rosa e cara.
Madame sta troppo in piedi nel prato
dove i fili del lavoro fioccano; l'ombrello
tra le dita; calpesta l'umbella; è per lei troppo fiera;
fanciulli leggono nel verde fiorito
il loro libro di rosso marocchino! Ahimè, lui, come
mille angeli bianchi che in strada si separano,
s'allontana al di là delle vette! Lei, tutta
fredda e nera, corre! Dopo la dipartita dell'uomo!
Rimpianto di braccia forti e giovani dell'erba pura!
Oro delle lune d'Aprile al cuore del santo letto! Gioia
dei cantieri deserti sulle rive, in preda
alle sere d'Agosto, che fanno gemmare la putredine!
Che pianga ora sotto le mura! Il respiro
dei pioppi in alto è la sola brezza.
Poi è lo specchio d'acqua senza riflesso, senza fronte, grigio:
un vecchio rematore pena nella sua barca immobile.
Io, gioco di quest'occhio d'acqua scura, non posso prendere
- o scafo immobile! - oh! Braccia troppo corte! - né l'uno
né l'altro fiore; né il giallo che m'importuna
laggiù; né l'azzurro, amico dell'acqua color cenere.
Ah! La polvere dei salici che scuote un'ala!
Le rose dei rosai da tempo sbranate!
La mia barca, sempre fissa, e le catene incagliate
al fondo di quest'acqua senza limiti - verso quale fango?
Oh stagioni, oh castelli,
quale anima è senza difetti?
Oh stagioni, oh castelli.
Ho compiuto il magico studio
del Fato, che nulla elude.
Evviva lui, ogni volta
che il suo celtico gallo canta.
Ma! Non avrò più invidia,
lui s'è sobbarcato la mia vita.
Quale fascino! M'ha preso anima e corpo
e dissipa ogni mio sforzo.
Chi intenderà la mia parola?
Egli fa che fugga e voli via.
Oh stagioni, oh castelli!
[E se mi travolgesse la sfortuna
mi è certa la sua disgrazia.
Bisogna che il suo sdegno, ahimè!
Mi liberi col più veloce trapasso!
Un tempo, se mi ricordo bene, la mia vita era un festino in cui tutti i cuori si aprivano, tutti i vini scorrevano.
Una sera, ho preso la Bellezza sulle mie ginocchia. - E l'ho trovata amara. - E l'ho ingiuriata.
Mi sono armato contro la giustizia.
Sono fuggito. O streghe, o miseria, o odio, a voi è stato affidato il mio tesoro!
Riuscii a far svanire nel mio spirito tutta la speranza umana. Su ogni gioia per soffocarla ho fatto il balzo sordo della
bestia feroce.
Ho invocato i carnefici, per addentare, morendo, il calcio dei loro fucili. Ho invocato i flagelli per soffocarmi con la
sabbia, il sangue. La sventura è stata il mio Dio. Mi sono disteso nel fango. Mi sono asciugato al vento del delitto. E ho
giocato dei brutti tiri alla follia.
E la primavera mi ha portato l'orribile risata dell'idiota.
Ora, proprio di recente, sul punto di fare l'ultimo crac! ho pensato di ricercare la chiave del festino antico, dove avrei
forse ritrovato l'appetito.
La carità è questa chiave. - Questa ispirazione prova che ho sognato!
«Resterai iena ecc...» ribatte il demo nio che mi incoronò di così amabili papaveri. «Raggiungi la morte con tutti i suoi
appetiti, e il tuo egoismo e tutti i peccati capitali.»
Ah, ne ho avuto fin troppo: - Ma, caro Satana, te ne scongiuro, una pupilla meno irritata! e in attesa delle piccole
vigliaccherie in ritardo, per voi che amate nello scrittore l'assenza delle facoltà descrittive o istruttive, stralcio questi
pochi turpi foglietti dal mio taccuino di dannato.
Dei miei antenati galli ho l'occhio azzurro-bianco, il cervello stretto, e la goffaggine nella lotta. Il mio modo di vestire
mi sembra barbaro quanto il loro. Ma io non mi ungo di burro i capelli.
I Galli erano scorticatori di bestie, gli incendiari di erbe più inetti del loro tempo.
Di loro, ho: l'idolatria e l'amo re del sacrilegio; - oh! tutti i vizi, collera, lussuria - magnifica, la lussuria, - soprattutto
menzogna e accidia.
Ho orrore di tutti i mestieri. Padroni e operai, tutti contadini, ignobili. La mano da penna vale la mano d'aratro. - Che
secolo manuale! - Io non avrò mai la mia mano. E poi, la domesticità porta troppo lontano. L'onestà della mendicità mi
deprime. I delinquenti disgustano come dei castrati: io, io sono integro, e ciò mi è indifferente.
Ma! Chi ha fatto la mia lingua così perfida da averle fatto guidare e salvaguardare fino ad ora la mia pigrizia? Senza
servirmi per vivere nemmeno del mio corpo, e più ozioso di un rospo, ho vissuto ovunque. Non una famiglia in Europa
che io non conosca. - Intendo famiglie come la mia, che devono tutto alla dichiarazione dei Diritti dell'Uomo. - Ho
conosciuto tutti ragazzi di buona famiglia!
Se almeno avessi degli antecedenti in un punto qualunque della storia di Francia!
Ma no, niente.
Mi è molto chiaro che appartengo alla razza inferiore. Non posso comprendere la rivolta. La mia razza non si è mai
ribellata se non per predare: come i lupi con la bestia che non hanno ucciso.
Ricordo la storia della Francia, figlia primogenita della Chiesa. Avrei fatto, da becero, il viaggio di terra santa; ho in
mente certe strade sulle pianure di Svevia, certe vedute di Bisanzio, bastioni di Solima; il culto di Maria, l'intenerimento
sul crocifisso si svegliano in me tra mille fantasmagorie profane. - Sto seduto, lebbroso, sui vasi rotti e le ortiche, ai
piedi di un muro divorato dal sole. Più tardi, soldataccio, avrei bivaccato sotto le notti tedesche.
Ah! Ancora: danzo il sabba in una rossa radura, assieme a vecchie e bambini.
Non riesco a ricordare al di là di questa mia terra e del cristianesimo. E non finirò mai di rivedermi in questo passato.
Ma sempre solo; senza famiglia; anzi, quale lingua parlavo? Non mi riconosco mai nei consigli di Cristo, o nei disegni
dei Signori, - rappresentanti del Cristo.
Che cos'ero nel secolo scorso: mi ritrovo soltanto oggi. Non più vagabondi, non più guerre vaghe. La razza inferiore ha
coperto tutto il popolo, come si dice, la ragione; la nazione e la scienza.
Oh! la scienza! Tutto è stato ripreso. Per il corpo e per l'anima, - il viatico, - ci sono la medicina e la filosofia, - i rimedi
delle donnette e le canzoni popolari arrangiate. E i divertimenti dei principi e i giochi che essi proibivano! Geografia,
cosmografia, meccanica, chimica!...
La scienza, la nuova nobiltà! Il progresso. Il mondo cammina! E perché non dovrebbe girare?
È la visione dei numeri. Andiamo verso lo Spirito. È certo, come un oracolo, ciò che dico. Comprendo, e non riuscendo
a spiegarmi senza parole pagane, vorrei tacere.
Il sangue pagano riaffluisce! Lo Spirito è vicino, perché Cristo non m'aiuta, dando alla mia anima nobiltà e libertà?
Ahimè! Il Vangelo è passato! Il Vangelo! Il Vangelo!
Aspetto Dio avidamente. Sono di una razza inferiore da tutta l'eternità.
Eccomi sulla spiaggia armoricana. Risplendano, nella sera, le città. La mia giornata è compiuta; lascio l'Europa. L'aria
marina brucerà i miei polmoni; i climi perduti mi abbronzeranno. Nuotare, pestare l'erba, cacciare, fumare soprattutto;
bere forti liquori come bollente metallo, - come facevano quei cari antenati intorno ai fuochi.
Ritornerò, con membra d'acciaio, la pelle scura, l'occhio furioso: dalla mia maschera, mi crederanno di una razza forte.
Avrò oro: sarò ozioso e brutale. Le donne curano questi feroci infermi di ritorno dai paesi caldi. Sarò mischiato alla
politica. Salvo.
Ora sono maledetto, ho orrore della patria. La cosa migliore è un sonno da ubriaco, sulla spiaggia.
Non si parte. - Riprendiamo le strade abituali, appesantito dal mio vizio, il vizio che ha sprofondato le sue radici di
sofferenza al mio fianco, fin dall'età della ragione - che sale al cielo, mi batte, mi atterra, mi trascina.
L'estrema innocenza e l'estrema timidezza. È detto. Non recare al mondo i miei disgusti e i miei tradimenti.
Andiamo! La marcia, il fardello, il deserto, la noia e la collera. A chi offrirmi? Quale bestia bisogna adorare? Quale
sacro simulacro aggredire? Quali cuori spezzerò? In quale menzogna devo ostinarmi? - In quale sangue camminare?
Piuttosto, guardarsi dalla giustizia. - La vita dura, l'abbrutimento semplice - sollevare, col pugno inaridito, il coperchio
della bara, sedersi, soffocare. Così niente vecchiaia né pericoli: il terrore non è francese.
- Ah! mi sento talmente derelitto da offrire a qualsiasi immagine divina slanci verso la perfezione.
O la mia abnegazione, o la mia carità meravigliosa! quaggiù, tuttavia!
De profundis Domine, quanto sono stupido!
Ancora fanciullo, ammiravo il forzato intrattabile su cui sempre si richiude l'ergastolo; visitavo le locande e le camere
ammobiliate che egli avrebbe potuto consacrare soggiornandovi; vedevo «con la sua mente» il cielo azzurro e il
travaglio fiorito dei campi; annusavo la sua fatalità nelle città. Aveva più forza di un santo, più buonsenso di un
viaggiatore - e lui, lui solo! come testimone della sua gloria e della sua ragione.
Per le strade, nelle notti d'inverno, senza dimora, senza abiti, senza pane, una voce mi stringeva il cuore gelato:
«Debolezza o forza: ecco, è la forza. Non sai né dove vai né perché vai, entra dovunque, rispondi a tutto. Non potranno
più ucciderti, come se tu fossi già cadavere.» Al mattino avevo lo sguardo così perso e un aspetto così smorto che quelli
che ho incontrato forse non mi hanno visto.
Nelle città il fango mi appariva improvvisamente rosso e nero, come uno specchio quando la lampada circola nella
stanza vicina, come un tesoro nella foresta! Buona fortuna, gridavo, e vedevo un mare di fiamme e di fumo nel cielo; e a
sinistra, a destra, tutte le ricchezze fiammeggiare come un miliardo di tuoni.
Ma l'orgia e l'amicizia delle donne mi erano negate. Neppure un compagno. Mi vedevo davanti una folla esasperata, di
fronte al plotone d'esecuzione, piangere per il dolore che essi non avessero potuto capire, e perdonare! - Come
Giovanna d'Arco! - «Preti, professori, padroni, voi vi sbagliate, consegnandomi alla giustizia. Io non sono mai stato di
questo popolo; non sono mai stato cristiano; sono della razza che cantava al supplizio; non capisco le leggi; non ho il
senso morale, sono un bruto: voi vi sbagliate...»
Sl, ho gli occhi chiusi alla vostra luce. Io sono una bestia, un negro. Ma posso essere salvato. Siete dei falsi negri, voi
maniaci, feroci, avari. Mercante, tu sei negro; magistrato, tu sei negro: generale, tu sei negro; imperatore vecchia piaga,
tu hai bevuto un liquore di contrabbando; della fabbrica di Satana. - Questo popolo è ispirato dalla febbre e dal cancro.
Gli infermi e i vecchi sono tanto rispettabili, che richiedono di essere bolliti. - La cosa più astuta è lasciare questo
continente in cui la follia si aggira per provvedere di ostaggi quei miserabili. Entro nel vero regno dei figli di Cam.
Conosco ancora la natura? Mi conosco? - Basta con le parole. Seppellisco i morti nel ventre. Grida, tamburi, danza,
danza, danza, danza! Non vedo neppure il momento in cui, sbarcando i bianchi, precipiterò nel nulla.
Fame, sete, grida, danza, danza, danza, danza!
I bianchi sbarcano. Il cannone! Bisogna sottomettersi al battesimo, vestirsi, lavorare.
Ho ricevuto al cuore il colpo di grazia. Ah! non l'avevo previsto!
Non ho mai commesso il male. I giorni mi saranno leggeri, il pentimento mi sarà risparmiato. Non avrò conosciuto i
tormenti dell'anima quasi morta al bene, in cui risale la luce severa come i ceri funebri. La sorte del figlio di famiglia,
bara prematura coperta di limpide lacrime. Senza dubbio la dissolutezza è stupida, il vizio è stupido; bisogna gettare da
parte il marcio. Ma l'orologio non sarà giunto a suonare solo l'ora del dolore puro! Sarò dunque rapito come un
fanciullo, per giocare in paradiso nell'oblio di ogni sventura!
Presto! ci sono altre vite? - Il sonno nella ricchezza è impossibile. La ricchezza è sempre stata bene pubblico. L'amore
divino solamente concede le chiavi della scienza. Io vedo che la natura non è che uno spettacolo di bontà. Addio
chimere, ideali, errori.
Il canto ragionevole degli angeli s'innalza dalla nave salvatrice: è l'amore divino. - Due amori! posso morire dell'amore
terrestre, morire di dedizione. Ho lasciato delle anime la cui pena s'accrescerà dopo la mia partenza! Voi scegliete me
fra i naufraghi; quelli che rimangono non sono amici miei?
Salvateli!
Mi è nata la ragione. Il mondo è buono. Benedirà la vita. Amerò i miei fratelli. Non sono più promesse infantili. Né la
speranza di sfuggire alla vecchiaia e alla morte. Dio fa la mia forza, e io lodo Dio.
La noia non è più il mio amore. Le rabbie, le dissolutezze, la follia, di cui io so tutti gli slanci e le catastrofi, - tutto il
mio fardello è deposto. Apprezziamo senza vertigine la vastità della mia innocenza.
Io non sarei più capace di chiedere il conforto di una bastonata. Non mi credo imbarcato per un matrimonio con Gesù
Cristo come suocero.
Non sono prigioniero della mia ragione. Ho detto: Dio. Voglio la libertà nella salvezza: come perseguirla? I gusti frivoli
mi hanno abbandonato; più bisogno di dedizione né di amore divino. Non rimpiango il secolo dei cuori sensibili.
Ognuno ha le sue ragioni, disprezzo e carità: mi fisso un posto alla sommità di questa angelica scala di buon senso.
Quanto alla felicità prestabilita, domestica o no... no, non posso. Sono troppo dissipato, troppo debole. La vita fiorisce
grazie al lavoro, vecchia verità: quanto a me, la mia vita non è abbastanza pesante, vola via e galleggia lontano più in
alto dell'azione, questo caro punto del mondo.
Divento come una vecchia zitella, a mancare di coraggio nell'amare la morte.
Se Dio mi accordasse la calma celeste, aerea, la preghiera - come i santi antichi. - I santi! dei forti! gli anacoreti, artisti
come non ce ne sono più!
Farsa perpetua! La mia innocenza mi fa quasi piangere. La vita è la farsa che tutti devono recitare.
Basta! ecco la punizione. - In marcia!
Ah! i polmoni bruciano, le tempie mi battono! la notte rotola nei miei occhi, con questo sole! il cuore... le membra...
Dove si va? a combattere? Sono debole! gli altri avanzano. Gli arnesi, le armi... il tempo!...
Fuoco! fuoco su di me! Là! o mi arrendo. - Vigliacchi! - Mi ammazzo! Mi getto ai piedi dei cavalli!
Ah!...
- Mi ci abituerò. Sarebbe la vita francese, il sentiero dell'onore!
NOTTE DELL'INFERNO
Ho inghiottito una fenomenale sorsata di veleno. - Sia tre volte benedetto il consiglio che mi è giunto! - Le viscere mi
bruciano. La violenza del tossico contorce le mie membra, mi deforma, mi annienta. Muoio di sete, soffoco, non posso
gridare. È l'inferno, l'eterna pena! Guardate come il fuoco si ravviva. Brucio come si deve. Va', demonio!
Avevo intravisto la conversione al bene e alla felicità, la salvezza. Come potrei descrivere questa visione, l'aria
dell'inferno non tollera inni! Erano milioni di creature affascinanti, un soave concerto spirituale, la forza e la pace, le
nobili ambizioni, che so io?
Le nobili ambizioni!
Ed è ancora la vita! - Se la dannazione è eterna! Un uomo che vuole mutilarsi è dannato sul serio, vero? Io mi credo
nell'Inferno, dunque ci sono. È il compimento del catechismo. Sono schiavo del mio battesimo. Genitori, voi avete fatto
la mia infelicità e voi avete fatto la vostra. Povero innocente! - L'inferno non può scalfire i pagani. - È la vita, ancora!
Più tardi, le delizie della dannazione saranno più profonde; un delitto, presto, affinché io cada nel nulla secondo la legge
umana.
Taci, ma taci!... Qui è la vergogna, il rimprovero: Satana che dice che il fuoco è ignobile, che la mia collera è
terribilmente stupida. - Basta! Con gli errori suggeriti dagli altri, magie, falsi profumi, musiche puerili. - E dire che io
possiedo la verità, che vedo la giustizia: il mio giudizio è sano e sicuro, sono pronto per la perfezione... Orgoglio. - La
pelle del mio cranio si prosciuga. Pietà! Signore, io ho paura. Ho sete, tanta sete! Ah! l'infanzia, l'erba, la pioggia, il
lago sulle pietre, il chiaro di luna quando il campanile suonava dodici... il diavolo sta sul campanile, a quell'ora. Maria!
Santa Vergine!... - Orrore della mia stupidità.
Laggiù, non sono forse delle anime oneste che mi vogliono bene... Venite... Ho un cuscino sulla bocca, non mi sentono,
sono fantasmi. E poi, nessuno pensa a nessuno, mai. Non avvicinatevi. Puzzo di bruciato, certamente.
Le allucinazioni sono innumerevoli. È proprio ciò che ho sempre avuto: più nessuna fiducia. nella storia, l'oblio dei
principi. Tacerò: poeti e visionari sarebbero gelosi. Sono mille volte il più ricco, cerchiamo di essere avari come il mare.
Questa poi! L'orologio della vita si è fermato poco fa. Non sono più al mondo. - La teologia è seria, l'inferno è
certamente in basso - e il cielo in alto. - Estasi, incubo, sonno in un nido di fiamme.
Quante malizie nell'osservare la campagna... Satana, Ferdinando corre con le sementi selvatiche... Gesù cammina sui
rovi porporini, senza incurvarli... Gesù camminava sulle acque in tempesta. La lanterna ce lo mostrò in piedi, bianco e
con le trecce brune, sul fianco di un'onda di smeraldo...
Svelerò tutti i misteri: misteri religiosi o naturali, morte, nascita, avvenire, passato, cosmogonia, nulla. Sono maestro in
fantasmagorie.
Ascoltate!...
Ho tutti i talenti! - Non c'è nessuno qui e c'è qualcuno: non vorrei spandere il mio tesoro. - Volete canti negri, danze di
urì? Volete che io sparisca e che mi tuffi alla ricerca dell'anello? Lo volete? Farò dell'oro, dei farmaci.
Fidatevi di me, dunque, la fede conforta, guida, guarisce. Venite tutti - anche i fanciulli che io vi consoli, che sia sparso
per voi il suo cuore, - il cuore meraviglioso! - Poveri uomini, lavoratori! Io non chiedo preghiere; con solo la vostra
fiducia io sarò felice.
- E pensiamo a me. Ciò mi fa rimpiangere ben poco il mondo. Sono fortunato a non soffrire più. La mia vita non fu che
dolci follie, è deplorevole.
Bah! Facciamo tutte le smorfie immaginabili.
Decisamente, siamo fuori del mondo. Più alcun suono. Il mio tatto è scomparso. Ah! il mio castello, la mia Sassonia, il
mio bosco di salici. Le sere, le mattine, le notti, i giorni... Sono stanco!
Dovrei avere il mio inferno per la collera, il mio inferno per l'orgoglio, - e l'inferno della carezza; un concerto di inferni.
Muoio di stanchezza. È la tomba, vado verso i vermi, orrore dell'orrore! Satana, burlone, tu vuoi dissolvermi, con i tuoi
incantesimi. Protesto! Protesto! Un colpo di forcone, una goccia di fuoco.
Ah! Risalire alla vita! Buttar l'occhio sulle nostre deformità. E quel veleno, quel bacio mille volte maledetto! La mia
debolezza, la crudeltà del mondo! Dio mio, pietà, nascondetemi, mi comporto troppo male! - Sono nascosto e non lo so.
È il fuoco che si ravviva con il suo dannato.
Lo sposo infernale
Ascoltiamo la confessione di un compagno d'inferno:
«O divino Sposo, mio Signore, non rifiutate la confessione della più triste fra le vostre serve. Sono perduta. Sono
ubriaca. Sono impura. Che vita!
«Perdono, divino Signore, perdono! Ah! perdono! Quante lacrime. E quante lacrime più tardi, spero!
«Più tardi conoscerò il divino Sposo! Sono nata sottomessa a Lui. - L'altro può picchiarmi, adesso!
«Per ora, sto in fondo al mondo! O amiche mie!... no, non amiche mie... Mai deliri né torture simili... Com'è stupido!
«Ah! soffro, grido. Soffro veramente. Eppure tutto mi è permesso, carica del disprezzo dei più miserabili cuori.
«Insomma, facciamo dunque questa confidenza, a costo di doverla ripetere altre venti volte, - non meno squallida, non
meno insignificante!
«Sono schiava dello Sposo infernale, quello che ha dannato le vergini folli. Proprio lui, quel demonio. Non è uno
spettro, non è un fantasma. Ma io che ho perduto la saggezza, che sono dannata e morta per il mondo - non mi
uccideranno! - Come descriverlo! Non so più neppure parlare. Sono in lutto, piango, ho paura. Un po' di refrigerio,
Signore, se volete, se appena volete!
«Io sono vedova... - Ero vedova... - ma sl, sono stata molto seria, un tempo, e non sono nata per diventare scheletro!... -
Lui era quasi un bambino... Le sue delicatezze misteriose mi avevano sedotta. Ho dimenticato tutti i miei doveri umani
per seguirlo. Che vita! La vera vita è assente. Noi non siamo al mondo. Io vado dove va lui, è necessario. E spesso va in
collera con me, me, la povera anima. Demonio! - È un demonio, sapete, non è un uomo.
«Dice: 'Le donne non le amo. L'amore bisogna reinventarlo, si sa. Sanno soltanto desiderare una posizione sicura.
Conquistatasi la posizione, cuore e bellezza vengono messi da parte: non resta che un freddo disprezzo, l'alimento del
matrimonio, oggi. Oppure incontro donne dall'aspetto felice, di cui avrei potuto fare buone compagne, divorate
improvvisamente da bruti sensibili come roghi...'
«L'ascolto mentre fa dell'infamia una gloria, della crudeltà un fascino. 'Sono di una razza lontana: i miei padri erano
Scandinavi: si trafiggevano il costato, bevevano il loro sangue. - Mi farò tagli in tutto il corpo, mi tatuerò, voglio
diventare repugnante come un mongolo: vedrai, urlerò per le strade. Voglio diventare proprio pazzo di rabbia. Non
farmi mai vedere dei gioielli, mi trascinerei e contorcerei sul tappeto. La mia ricchezza, la vorrei macchiata di sangue,
dappertutto. Io non lavorerò mai...' Molte notti, quando demonio s'impadroniva di me, rotolavamo, io lottavo con lui! -
Le notti, spesso, ubriaco, si apposta nelle strade o nelle case, per spaventarmi a morte. 'Mi taglieranno veramente la
testa; sarà disgustoso.' Oh! i giorni in cui vuole camminare all'aria del delitto!
«A volte parla, in una specie di dialetto commosso, della morte che fa pentire, degli infelici che sicuramente esistono,
dei lavori penosi, delle partenze che straziano il cuore. Nelle bettole in cui ci ubriacavamo, piangeva osservando quelli
che ci stavano intorno, bestiame della miseria. Rialzava gli ubriachi nelle strade nere. Aveva la pietà di una madre
cattiva per i bambini. - Andava in giro con delle gentilezze da fanciullina al catechismo. - Fingeva di essere informato
su tutto, commercio, arte, medicina. - Io lo seguivo, è necessario! «Vedevo tutto lo scenario, di cui, in spirito, si
circondava; vestiti, drappi, mobili: gli attribuivo delle armi, un altro volto. Vedevo tutto ciò che lo riguardava, come egli
avrebbe voluto crearlo per sé. Quando mi sembrava avere lo spirito inerte, lo seguivo, io, in azioni strane e complicate,
lontano, buone o cattive: ero sicura di non entrare mai nel suo mondo. Accanto al suo caro corpo addormentato, quante
ore della notte ho vegliato, chiedendomi perché volesse tanto evadere dalla realtà. Mai nessun uomo ebbe un simile
desiderio. Riconoscevo, - senza temere per lui, - che nella società poteva essere un serio pericolo. Ha forse dei segreti
per cambiare la vita? No, non fa che cercarne, mi rispondevo. Comunque, la sua carità è stregata, e io ne sono
prigioniera. Nessun'altra anima avrebbe avuto abbastanza forza, - forza della disperazione! - per sopportarla, - per essere
protetta e amata da lui. D'altronde, non me lo figuravo con un'altra anima: vediamo il nostro Angelo, mai l'Angelo di un
altro, - credo. Ero nella sua anima come in un palazzo che sia stato svuotato per non vedere una persona ignobile come
voi: ecco tutto. Ahimè! dipendevo proprio da lui. Ma che cosa voleva coll'esistenza squallida e vigliacca che era mia?
Non mi rendeva migliore, anche se non mi faceva morire! Tristemente delusa, gli dissi qualche volta: 'Ti capisco.' Lui
alzava le spalle.
«Così, rinnovandosi la mia sofferenza in continuo, e trovandomi più smarrita ai miei occhi, - come a tutti gli occhi che
avrebbero voluto fissarmi, se non fossi stata condannata per sempre all'oblio di tutti! - avevo sempre di più fame della
sua bontà. Con i suoi baci e abbracci amichevoli, era davvero un cielo, un cupo cielo quello in cui entravo, in cui avrei
voluto essere lasciata, povera, sorda, muta, cieca. Già ne prendevo l'abitudine. Vedevo noi due come due buoni
fanciulli, liberi di passeggiare nel Paradiso di tristezza. Ci accordavamo. Molto commossi, lavoravamo insieme. Ma,
dopo una penetrante carezza, diceva: 'Come ti sembrerà strano, quando io non ci sarò più, ciò che hai passato. Quando
non avrai più le mie braccia sotto il collo, né il mio cuore per riposarvi, né questa bocca sui tuoi occhi. Perché bisognerà
che me ne vada, molto lontano, un giorno. Poi bisogna che io ne aiuti degli altri: è il mio dovere. Benché sia un po'
stomachevole..., anima cara...' Immediatamente mi prefiguravo dopo la sua partenza in preda alla vertigine, precipitata
nell'ombra più orrenda: la morte. Gli facevo promettere che non mi avrebbe lasciato. L'ha fatta venti volte, questa
promessa d'amante. Ed era frivolo quanto lo ero io mentre dicevo: 'Ti comprendo.'
«Ah! non sono mai stata gelosa di lui. Non mi lascerà, credo. Cosa potrebbe diventare? Non ha una conoscenza, né
lavorerà mai. Vuole vivere da sonnambulo. Sole, la sua bontà e la sua carità potrebbero dargli diritto al mondo reale? A
tratti, dimentico la pietà in cui sono caduta: lui mi renderà forte, viaggeremo, cacceremo nei deserti, dormiremo sui
selciati delle città sconosciute, senza affanni, senza pene. Oppure mi risveglierò, e le leggi e i costumi saranno cambiati,
- grazie al suo potere magico, - il mondo, pur restando identico, mi lascerà ai miei desideri, gioie, noncuranze. Oh! La
vita d'avventure che esiste nei libri dei bambini, per ricompensarmi, ho sofferto tanto, me la darai. Non può. Ignoro il
suo ideale. Mi ha detto di avere dei rimpianti, delle speranze: questo non deve riguardarmi. Parla con Dio? Forse dovrei
rivolgermi a Dio. Sono nel più profondo dell'abisso, e non so più pregare.
«Se mi spiegasse le sue tristezze, le capirei più del suo scherno? Mi attacca, passa ore a farmi sentire la vergogna di
tutto quello che al mondo ha potuto commuovermi, e si indigna se piango.
«- 'Vedi quell'elegante giovanotto, che entra in quella bella casa tranquilla: si chiama Duval, Dufour, Armand, Maurice,
che so? Una donna si è consacrata all'amore di quel cattivo idiota: è morta, è certamente una santa in cielo, adesso. Tu
mi farai morire come lui ha fatto morire quella donna. È la nostra sorte, di noi, cuori caritatevoli...' Purtroppo! aveva
giorni in cui tutti gli uomini che agivano gli sembravano burattini di deliri grotteschi: rideva orribilmente, a lungo. - Poi,
riprendeva le sue maniere di giovane madre, di sorella diletta. Se fosse meno selvatico, saremmo salvi! Ma anche la sua
dolcezza è mortale. Io gli sono sottomessa. - Ah! sono pazza!
«Un giorno forse sparirà meravigliosamente; ma devo saperlo, se deve risalire in un cielo, che io veda un po'
l'assunzione del mio amichetto!»
Strana coppia!
A me. La storia di una delle mie follie.
Da molto tempo mi vantavo di possedere tutti i paesaggi possibili, e trovavo derisorie le celebrità della pittura e della
poesia moderna.
Amavo le pitture idiote, soprapporte, scenari, tele di saltimbanchi, insegne, miniature popolari; la letteratura passata di
moda, latino di chiesa, libri erotici senza ortografia, romanzi delle bisavole, racconti di fate, libretti per l'infanzia,
vecchie opere, ritornelli stupidi, ritmi ingenui.
Sognavo crociate, spedizioni di cui non è rimasta relazione, repubbliche senza storie, guerre di religione soffocate,
rivoluzioni di costumi, spostamenti di razze e di continenti: credevo a tutti gli incantesimi.
Inventai il colore delle vocali! - A nero, E bianco, I rosso, O blu, U verde. - Regolavo la forma e il movimento di ogni
consonante, e, con dei ritmi istintivi, mi lusingai d'inventare un verbo poetico accessibile, un giorno o l'altro, a tutti i
sensi. Me ne riservavo la traduzione.
All'inizio fu uno studio. Scrivevo silenzi e notti, annotavo l'inesprimibile. Fissavo vertigini.
Lontano dagli uccelli, dai greggi, dalle contadine,
che bevevo, in ginocchi in quella brughiera
circondata da teneri boschetti di noccioli,
in una foschia di un pomeriggio tiepido e verde?
Che mai potevo bere in quella giovine Oise,
- olmi senza voce, erba senza fiori, cielo coperto! -
bere a quelle zucche gialle, lontano dalla mia cara
capanna? Qualche liquore d'oro che fa sudare.
Facevo una losca insegna di locanda.
- Un temporale venne a fugare il cielo. A sera
l'acqua dei boschi si perdeva sulle sabbie vergini,
il vento di Dio gettava ghiaccioli sugli stagni;
Piangendo, vedevo l'oro - ma non potei bere. -
Alle quattro di mattina, l'estate,
il sonno d'amore dura ancora.
Sotto i boschetti svapora
l'odore della sera di festa.
Laggiù, nel loro grande cantiere
sotto il sole delle Esperidi,
si agitano di già - scamiciati -
i Carpentieri.
Nei loro Deserti di muschio, tranquilli,
preparano i preziosi pannelli
su cui la città
dipingerà falsi cieli.
Oh, per questi Artigiani deliziosi
sudditi di un re di Babilonia,
Venus! lascia un attimo gli Amanti
che hanno l'anima incoronata.
O Regina dei Pastori,
porta ai lavoratori l'acquavite,
che le loro forze siano tranquille
aspettando il bagno in mare a mezzogiorno.
Tutto il ciarpame poetico fuori moda aveva una buona parte nella mia alchimia del verbo.
Mi abituai all'allucinazione semplice: vedevo veramente una moschea al posto di un'officina, una scuola di tamburi
tenuta da angeli, calessi sulla strada del cielo, un salone sul fondo di un lago; i mostri, i misteri; un titolo di operetta
faceva sorgere di fronte a me spaventi improvvisi.
Poi spiegai i miei sofismi magici con l'allucinazione delle parole!
Finii per trovare sacro il disordine del mio spirito. Ero ozioso, in preda ad una attossicata febbre: invidiavo la felicità
degli animali, - i bruchi che rappresentano l'innocenza dei limbi, le talpe, il sonno della verginità!
Il mio carattere s'inaspriva. Dicevo addio al mondo in una specie di romanze:
CANZONE DELLA PIÙ ALTA TORRE
Venga dunque, venga il tempo
che di sé innamora.
Tanta pazienza ho avuto
da scordare tutto, infine.
Timori e sofferenze
sono partite in cielo.
E la sete malsana
intorbida le mie vene.
Venga dunque, venga il tempo
che di sé innamora.
Come la prateria
lasciata all'oblio
ingrandita, e fiorita
d'incenso e di loglio,
al feroce ronzio
delle sporche mosche.
Venga dunque, venga il tempo
che di sé innamora.
Amai il deserto, i frutteti bruciati, le botteghe sbiadite, le bevande intiepidite. Mi trascinavo nei vicoli puzzolenti, e con
gli occhi chiusi, mi offrivo al sole, dio del fuoco.
«Generale, se rimane ancora un vecchio cannone sui tuoi bastioni in rovina, bombardaci con blocchi di terra secca.
Nelle vetrine di negozi splendidi! nei salotti! Fai mangiare alla città la sua polvere. Ossida le grondaie. Riempi i casini
di polvere di rubino rovente...»
Oh! il moscerino inebriato nel pisciatoio della locanda, innamorato della borraggine, e dissolto da un raggio!
FAME
Se sono affamato, è solo
di terra e di pietre.
Mi nutro sempre d'aria,
roccia, carbone, ferro.
Mie fami, danzate. Brucate, fami,
il prato dei suoni.
Attirate il gaio veleno
dei convolvoli.
Mangiate i sassi che si spezzano,
le vecchie pietre di chiesa;
i ciottoli dei vecchi diluvi,
pani sparsi nelle valli grigie.
Il lupo gridava sotto le foglie
sputando le belle piume
del suo pasto di pollame:
come lui mi consumo.
Le insalate, le frutta
non aspettano che di essere colte;
ma il ragno della siepe
mangia solo violette.
Che io dorma! che ribolla
sugli altari di Salomone.
Il brodo corre sulla ruggine,
e si mischia al Cedron.
Infine, oh felicità, oh ragione, scartai dal cielo l'azzurro, che è un nero, e vissi, scintilla d'oro della luce natura. Dalla
gioia, assumevo un'espressione il più possibile buffonesca e smarrita:
È ritrovata!
Che? L'eternità.
È il mare
alleato del sole.
Anima mia eterna,
osserva il tuo voto
benché la notte sia sola
e il giorno infuocato.
Dai suffragi umani,
da comuni slanci
là tu ti disciogli
e voli a seconda...
- Là nessuna speranza,
nessun orietur,
scienza con pazienza,
il supplizio è sicuro.
Non ci sarà più un domani,
braci di raso,
il vostro ardore
è il dovere.
È ritrovata.
- Che? - L'Eternità.
È il mare
alleato del sole.
Divenni un'opera favolosa: vidi che tutti gli esseri hanno una fatalità di felicità: l'azione non è la vita, ma un modo per
guastare una forza, uno snervarsi. La morale è la debolezza del cervello.
A ogni essere, parecchie altre vite mi sembravano dovute. Quel signore non sa che cosa fa: è un angelo. Questa famiglia
è una nidiata di cani. Di fronte a molti uomini, parlavo ad alta voce con un istante di una delle loro altre vite. - Fu così
che amai un porco.
Nessun sofisma della pazzia - la follia da manicomio, - è stato dimenticato da me: potrei ripeterli tutti, ho in mano il
sistema.
La mia salute fu in pericolo. Arrivava il terrore. Piombavo nel sonno per parecchi giorni, e, alzato, continuavo i sogni
più tristi. Ero maturo per il trapasso, e lungo una via piena di pericoli la mia debolezza mi conduceva ai confini del
mondo e della Cimmeria, patria dell'ombra e dei vortici.
Fui costretto a viaggiare, distrarre gli incantamenti adunati sul mio cervello. Sul mare, che amavo come se avessi
dovuto lavarmi da una macchia, vedevo sorgere la croce consolatrice. Ero stato condannato dall'arcobaleno. La Felicità
era la mia fatalità, il mio rimorso, il mio verme: la mia vita sarebbe sempre troppo immensa per essere consacrata alla
forza e alla bellezza.
La Felicità! Il suo dente, dolce da morire, mi avvertiva al canto del gallo - ad matutinum, al Christus venit, nelle città
più oscure:
Oh stagioni, oh castelli!
Quale anima è senza difetti?
Ho fatto il magico studio
della felicità, a cui nessuno sfugge.
Salute a lei, ogni volta
che canta il gallo celtico.
Ah! non avrò più desideri:
si prende cura della mia vita.
L'incanto ha preso corpo
e anima, i miei sforzi disperdendo.
Oh stagioni, oh castelli!
Ahimè, l'ora della sua fuga!
sarà l'ora del trapasso.
Oh stagioni, oh castelli!
Tutto ciò è passato. So oggi salutare la bellezza.
L'IMPOSSIBILE
Ah! quella vita della mia infanzia, la strada maestra per ogni tempo, soprannaturalmente sobrio, più disinteressato del
migliore dei mendicanti, fiero di non avere né paese, né amici, quale sciocchezza era. - E me ne accorgo soltanto ora!
- Ho avuto ragione di disprezzare quella brava gente che non perderebbe l'occasione di una carezza, parassiti della
pulizia e della salute delle nostre donne, ora che vanno così poco d'accordo con noi.
Ho avuto ragione in tutti i miei sdegni: perché evado!
Io evado!
Mi spiego.
Ancora ieri sospiravo: «Cielo! in quanti siamo dannati quaggiù! Ho già passato tanto tempo nella loro truppa! Li
conosco tutti. Ci riconosciamo sempre; ci disgustiamo. La carità ci è sconosciuta. Ma siamo beneducati; le nostre
relazioni col mondo sono veramente come si deve.» È forse strano? Il mondo! i mercanti, gli ingenui! - Noi non siamo
disonorati. - Ma gli eletti come ci riceverebbero? Ora, esistono persone scontrose e allegre, dei falsi eletti, dato che ci
occorre audacia o umiltà per avvicinarli. Sono i soli eletti. E non sono prodighi di benedizioni!
Avendo ritrovato in me due soldi di ragione - passano presto - vedo che il mio malessere deriva dal non essermi figurato
per tempo che ci ritroviamo in Occidente. Le paludi occidentali! Non che io creda la luce alterata, la forma estenuata, il
movimento stravolto... Bene! ecco che il mio spirito vuole assolutamente prendere su di sé tutti gli sviluppi crudeli che
ha subito lo spirito dalla fine dell'Oriente... Quante ne vuole, il mio spirito!
...I miei due soldi di ragione sono finiti! - Lo spirito è autorità, vuole che io stia in Occidente. Bisognerebbe farlo tacere
per concludere come volevo.
Mandavo al diavolo le palme dei martiri, i raggi dell'arte, l'orgoglio degli inventori, l'ardore dei predoni; ritornavo
all'Oriente e alla saggezza prima ed eterna. - Pare che si tratti di un sogno di grossolana pigrizia!
Eppure, io non pensavo affatto al piacere di sfuggire alle sofferenze moderne. Non avevo in mente la saggezza bastarda
del Corano. - Ma non c'è forse un supplizio reale nel fatto che, dopo questa dichiarazione della scienza, il cristianesimo,
l'uomo si reciti, provi a se stesso le evidenze, si gonfi del piacere di ripetere tali prove, e viva soltanto così! Tortura
sottile, insulsa; fonte delle mie divagazioni spirituali. La natura potrebbe annoiarsi, forse! Monsieur Prudhomme è nato
insieme al Cristo.
Non è forse perché coltiviamo la bruma! Mangiamo la febbre insieme alle nostre verdure acquose. E l'ubriachezza! e il
tabacco! e l'ignoranza! e le abnegazioni! - Tutto ciò com'è lontano dal pensiero della saggezza dell'Oriente, la patria
primitiva? Ma perché un mondo moderno se s'inventano simili veleni?
Le genti di Chiesa diranno: D'accordo. Ma tu vuoi parlare dell'Eden. Non c'è niente per te nella storia dei popoli
orientali. - È vero; è proprio all'Eden che io pensavo. Che è mai per il mio sogno, questa purezza delle razze antiche!
I filosofi: il mondo non ha età. L'umanità si sposta, semplicemente. Tu sei in Occidente, ma libero d'abitare nel tuo
Oriente, per quanto arcaico ti occorra, - e di starci bene. Non essere un vinto. Filosofi, appartenete al vostro Occidente.
Spirito mio, in guardia. Non scegliere mezzi di salvezza troppo violenti. Esercitati! - Ah! la scienza non va abbastanza
in fretta per noi!
- Ma mi accorgo che il mio spirito dorme.
Se a partire da questo istante fosse sempre ben sveglio, saremmo arrivati alla verità, che forse ci circonda con i suoi
angeli in lacrime! - Se fosse stato sveglio fino a questo momento, allora non avrei ceduto agli istinti deleteri, a un'epoca
immemoriale!... Se fosse stato ben sveglio, vogherei in piena saggezza!...
O purezza! purezza!
È stato questo minuto di risveglio a darmi la visione della purezza! - Attraverso lo spirito si va a Dio!
Straziante infortunio!
IL LAMPO
Il lavoro umano! è l'esplosione che illumina di tanto in tanto il mio abisso.
«Niente è vanità; alla scienza, e avanti!» grida l'Ecclesiaste moderno, ossia Tutti. Eppure i cadaveri dei malvagi e dei
fannulloni ricadono sul cuore degli altri... Ah! presto, via, presto; laggiù, al di là della notte, quelle ricompense future,
eterne... le sfuggiamo?...
- Che posso fare? Conosco il lavoro; e la scienza è troppo lenta. Che la preghiera galoppi e che la luce brontoli... lo
vedo. È troppo semplice e fa troppo caldo; faranno a meno di me. Conosco il mio dovere, e ne sarò fiero come tutti gli
altri, trascurandolo.
La mia vita è consunta. Su! fingiamo, bighelloniamo, o pietà! Ed esisteremo, divertendoci, sognando amori mostruosi e
universi fantastici, lamentandoci ed accusando le apparenze del mondo, saltimbanco, mendicante, artista, bandito, -
prete! Sul mio letto d'ospedale l'odore dell'incenso mi è ritornato così penetrante; guardiano degli aromi sacri,
confessore, martire...
Riconosco in questo la sporca educazione della mia infanzia. E poi, via! Andare avanti vent'anni, se gli altri vanno
avanti vent'anni...
No! No! adesso mi ribello contro la morte! Il lavoro sembra troppo leggero al mio orgoglio: il mio tradimento al mondo
sarebbe un supplizio troppo corto. All'ultimo momento attaccherei a destra, a sinistra...
Allora, - oh! - povera cara anima, l'eternità non sarebbe forse perduta per noi!
MATTINO
66
Non ho avuto una volta una giovinezza amabile, eroica, favolosa, da scrivere su fogli d'oro - troppa grazia! Per quale
delitto, per quale errore, mi sono meritato la mia debolezza attuale? Voi che pretendete che le bestie scoppino in
singhiozzi di dolore, che i malati disperino, che i morti facciano brutti sogni, cercate di raccontare la mia caduta e il mio
sonno. Io non posso meglio spiegarmi del mendicante con i suoi continui Pater e Ave Maria. Non so più parlare!
Eppure, oggi, credo di aver finito la relazione del mio inferno. Era proprio l'inferno; l'antico, quello di cui il figlio
dell'uomo aperse le porte.
Dallo stesso deserto, la stessa notte, sempre i miei occhi stanchi si risvegliano alla stella d'argento, sempre, senza che si
commuovano i Re della vita, i tre magi, il cuore, l'anima, lo spirito. Quando andremo, al di là delle spiagge e dei monti,
a salutare la nascita del lavoro nuovo, la saggezza nuova, la fuga dei tiranni e dei demoni, la fine della superstizione, ad
adorare - per primi! - Natale sulla terra!
Il canto dei cieli, la marcia dei popoli! Schiavi, non malediciamo la vita.
ADDIO
Già l'autunno! - Ma perché rimpiangere un eterno sole, se siamo impegnati nella scoperta della chiarezza divina, -
lontano dalla gente che muore sulle stagioni.
L'autunno. La nostra barca, innalzata nelle nebbie immobili, gira verso il porto della miseria, la cittadella enorme dal
cielo chiazzato di fuoco e di fango. Ah! gli stracci imputriditi, il pane inzuppato di pioggia, l'ebbrezza, i mille amori che
mi hanno crocifisso! Non finirà mai dunque quella vampira regina di milioni di anime e di corpi morti che saranno
giudicati! Mi rivedo con la pelle corrosa dal fango e dalla peste, i capelli e le ascelle piene di vermi, e con dei vermi
ancora più enormi sul cuore, disteso fra gli sconosciuti senza età, senza sentimenti... Avrei potuto morirci... Spaventosa
evocazione! Aborro la miseria.
E temo l'inverno, perché è la stagione della comodità!
- Talvolta vedo in cielo spiagge sconfinate coperte di bianche nazioni in festa. Un grande vascello d'oro, sopra di me,
sventola le sue bandiere multicolori alle brezze del mattino. Ho creato tutte le feste, tutti i trionfi, tutti i drammi. Ho
cercato d'inventare nuovi fiori, nuovi astri, nuovi corpi, nuove lingue. Ho creduto d'acquistare poteri sovrannaturali.
Ebbene! Devo seppellire la mia immaginazione e i miei ricordi! Una bella gloria d'artista e di narratore sfumata!
Io! io che mi sono detto mago o angelo, dispensato da ogni morale, sono restituito alla terra, con un dovere da cercare, e
la rugosa realtà da abbracciare! Bifolco!
Sono stato ingannato? la carità sarà per me forse sorella della morte?
Insomma, chiederò perdono per essermi nutrito di menzogne.
E andiamo.
Ma neppure una mano amica! E dove trovare aiuto?
Sì, l'ora nuova è almeno molto severa.
Posso infatti dire di aver conquistato la vittoria: gli stridori di denti, i sibili del fuoco, i sospiri appestati si moderano.
Tutti gli immondi ricordi si scancellano. I miei ultimi rimpianti fuggono via, - gelosie per mendicanti, briganti, amici
della morte, i deficienti di ogni tipo. - Dannati, e se mi vendicassi! Bisogna essere assolutamente moderni.
Basta con i cantici: mantenere il passo conquistato. Dura notte! Il sangue disseccato fuma sulla mia faccia, e non ho
nulla dietro di me, se non quell'orribile arboscello!... Il combattimento spirituale è brutale come la guerra umana; ma la
visione della giustizia è un piacere riservato solo a Dio.
Intanto è la veglia. Accogliamo tutti gli influssi di vigore e di tenerezza reale. E all'aurora, armati di un'ardente
pazienza, entreremo nelle splendide città.
Parlavo di una mano amica! È un bel vantaggio poter ridere dei vecchi amori menzogneri, e colpire di vergogna quelle
coppie bugiarde, - ho visto l'inferno delle donne, laggiù; - e mi sarà permesso possedere la verità in un'anima e in un
corpo.
Aprile-agosto 1873.
ILLUMINAZIONI
DOPO IL DILUVIO
Appena l'idea del diluvio si fu placata,
una lepre si fermò fra i trifogli e le tremanti campanule, dicendo la sua preghiera all'arcobaleno, perforando la tela del
ragno.
Oh! le preziose pietre che si celavano, - i fiori che già guardavano.
Nella grande e sporca strada si alzarono le bancarelle, e le barche furono trascinate verso il mare sovrastante, lassù,
come nelle stampe.
Colò il sangue da Barbablù - ai mattatoi - nei circhi, dove il sigillo di Dio illividì le finestre. Scorsero il sangue e il latte.
I castori edificarono. I «mazagran» fumarono nelle osterie. Nella grande casa di vetro ancora sgocciolante i fanciulli in
lutto guardavano le meravigliose immagini.
Una porta sbatté, - e sulla piazza del borgo il fanciullo girò le sue braccia, affascinato dalle banderuole e dai galli di tutti
i campanili, sotto l'acquazzone splendente.
La Signora  collocò un piano sulle Alpi. La messa e le prime comunioni furono celebrate su centomila altari della
cattedrale.
Partirono le carovane; e l'Albergo Splendido venne costruito nel caos di ghiacci notturni, nel polo.
Da allora, la luna ascoltò gli sciacalli gementi lungo i deserti di timo, - e le ecloghe zoccolanti borbottare nell'orto. Poi
nell'alto bosco violetto, germogliante Eucari mi disse che era primavera.
Sgorga, stagno, - Schiuma, scorri sul ponte e al di sopra dei boschi; - drappi neri ed organi, - lampi e tuono, - salite e
scorrete; - Acqua e tristezze, salite e ridestate i Diluvi.
Perché da quando sono svaniti, - oh le pietre preziose che sprofondano, e i fiori schiusi! - È una noia! E la Regina, la
Strega che accende la sua bragia nel vaso di terra, non vorrà mai raccontarci ciò che sa, e che noi ignoriamo.
INFANZIA
Questo idolo, occhi neri, gialla la criniera, senza pareti né corte, più nobile di una favola, messicano e fiammingo; il suo
regno, azzurro e verzura insolenti, corre lungo le spiagge che onde senza vascelli chiamano con nomi ferocemente
greci, slavi, celtici.
Al limite della foresta, - i fiori di sogno tintinnano, scoppiano, splendono, - la fanciulla dalle labbra d'arancia, le
ginocchia incrociate nel chiaro diluvio che sgorga dai prati, nudità ombreggiate, attraversata e vestita dagli arcobaleni,
dalla flora, dal mare.
Dame che volteggiano sulle terrazze vicino al mare; puerili e gigantesse, splendide negre nel muschio grigio - verde,
gioielli in piedi sul suolo grasso dei boschetti e dei giardini disgelati, - giovani madri e sorelle maggiori dagli sguardi
pieni di pellegrinaggi, sultane, principesse tiranniche nell'abito e nell'andatura: piccole straniere e creature dolcemente
infelici. Che noia, l'ora del «caro corpo» e del «caro cuore»!
È lei, la morticina dietro i rosai. - La giovane madre defunta scende la scalinata. - Il calesse del cugino scricchiola sulla
sabbia. - Il fratellino (è nelle Indie!) lì, davanti al tramonto, sul prato di garofani. - I vecchi, sepolti in piedi nella
scarpata di violacciocche.
Lo sciame di foglie d'oro circonda la casa del generale. Sono nel mezzogiorno. - Per giungere alla locanda vuota si
segue la strada rossa. Il castello è in vendita; le persiane sono staccate. - Il parroco ha forse portato via le chiavi della
chiesa. - Intorno al parco, le garitte dei guardiani sono disabitate. Le palizzate sono così alte che si intravede solo la
cima stormente. D'altronde non c'è niente da vedere là dentro.
I prati risalgono verso le borgate senza galli, senza incudini, la chiusa è aperta. O i calvari e i mulini del deserto, le isole
e i covoni!
Fiori magici ronzavano. I pendii li cullavano. Circolavano animali di una eleganza paurosa. Le nuvole si addensavano
sul mare alto, composto di una eternità di lacrime calde.
Nel bosco c'è un uccello: il suo canto vi blocca e vi fa arrossire.
C'è una pendola che non suona.
C'è un burrone con un nido di bianchi animali.
C'è una cattedrale che scende e un lago che sale.
C'è una carrozzina abbandonata nel bosco ceduo, che scende per il sentiero correndo, adorna di nastri.
C'è una compagnia di piccoli commedianti in costume, intravisti sulla strada attraverso il margine del bosco.
E c'è infine, quando avete fame e sete, qualcuno per scacciarvi.
Io sono il santo, in preghiera sulla terrazza - come i pacifici animali pascolano fino al mare in Palestina.
Io sono il sapiente dalla scura poltrona. I rami e la pioggia battono contro la finestra della biblioteca.
Io sono il viandante della strada maestra, lungo i boschi nani; il rumore delle chiuse copre i miei passi; vedo a lungo il
malinconico bucato d'oro del tramonto.
Potrei essere il fanciullo abbandonato sulla diga che fugge e si slancia verso l'alto mare, il piccolo valletto che segue il
viale la cui fronte tocca il cielo.
I sentieri sono aspri. I dossi si ricoprono di ginestre. L'aria è immobile. Come sono lontani gli uccelli e le sorgenti! Non
può che esserci la fine del mondo, andando avanti.
Mi si affidi dunque questa tomba, imbiancata di calce e con le linee del cemento in rilievo - lontanissimo sotto terra.
Appoggio i gomiti sulla tavola, la lampada illumina con vivezza questi giornali che io sono tanto idiota da rileggere,
questi libri privi di interesse. -
Ad una distanza enorme al di sopra del mio salotto sotterraneo, le case si impiantano, le brume si addensano, il fango
rosso o nero. Città mostruosa, notte senza fine!
Meno in alto ci sono le fogne. Ai lati, sono lo spessore del globo. Forse abissi di azzurro, pozzi di fuoco. Forse è su
questi piani che si incontrano lune e comete, mari e favole.
Nelle ore di amarezza immagino sfere di zaffiro, di metallo. Sono padrone del silenzio. Perché l'apparenza di uno
spiraglio dovrebbe illividirsi all'angolo della volta?
RACCONTO
- Un Principe era irritato per essersi sempre e soltanto dedicato alla perfezione di generosità volgari. Prevedeva
sorprendenti rivoluzioni dell'amore e sospettava le sue donne di poter dare di più di quella loro benevolenza
infiocchettata di cielo e di lusso. Voleva vedere la verità, l'ora del desiderio e della soddisfazione essenziale. Fosse o
non fosse un'aberrazione di pietà, egli la volle. Possedeva in ogni caso un potere umano assai vasto.
- Tutte le donne che lo avevano conosciuto furono assassinate. Che massacro nel giardino della bellezza! Sotto la
sciabola, lo benedirono. Non ne ordinò altre. - Le donne riapparvero. Uccise tutti coloro che lo seguivano, dopo la
caccia e i festini. - Tutti lo seguivano.
Si divertiva a sgozzare le bestie di lusso. Fece bruciare i palazzi. Si scagliava contro la gente e la faceva a pezzi. - La
folla, i tetti d'oro, i begli animali esistevano ancora.
È possibile estasiarsi nella distruzione, ringiovanire grazie alla crudeltà? Il popolo non protestò. Nessuno offrì l'aiuto dei
propri pareri.
L Una sera egli galoppava con fierezza. Apparve un Genio di una bellezza ineffabile, perfino inconfessabile. Dal suo
aspetto e dal suo atteggiamento emanava la promessa di un amore multiplo e complesso! di una indicibile felicità
addirittura insopportabile! Il Principe e il Genio si annientarono probabilmente nella salute essenziale. Come non
avrebbero potuto morirne? Morirono insieme, dunque.
Ma quel Principe spirò, nel suo palazzo, in un'età ordinaria. n Principe era il Genio. Il Genio era il Principe.
La musica sapiente manca al nostro desiderio.
PARATA
Delle robuste canaglie. Molti di loro hanno sfruttato i vostri mondi. Senza bisogni e con poca fretta mettere in opera le
loro brillanti facoltà e la loro esperienza delle vostre coscienze! Che uomini maturi! Occhi inebetiti come la notte
d'estate, rossi e neri, tricolori, d'acciaio punteggiato di stelle d'oro; volti deformati, plumbei, lividi, incendiati; folli voci
arrochite! Oh crudele andatura degli orpelli! - Ci sono alcuni giovani - come guarderebbero Cherubino? - provvisti di
voci spaventose e di qualche pericolosa risorsa. Li mandano in città a farsi le ossa, imbacuccati in un lusso disgustoso.
Oh il violento Paradiso della smorfia curiosa! Nessun paragone coi vostri Fachiri e le altre buffonate sceniche. In abiti
improvvisati con il gusto dell'incubo recitano compianti, tragedie di malandrini e di semidei spirituali come la storia o le
religioni non lo sono mai state. Cinesi, ottentotti, bohémiens, grulli, iene, moloc, vecchie demenze, demoni sinistri
mischiano i modi popolari, materni, con le pose e le tenerezze bestiali. Interpreterebbero nuove commedie e canzoncine
per ragazzine. Giocolieri abilissimi, trasformano il luogo e le persone, servendosi della commedia magnetica. Gli occhi
fiammeggiano, il sangue canta, le ossa si allargano, grondano lacrime e rossi zampilli. Il loro scherno o il loro terrore
dura un minuto, oppure interi mesi.
Io solo possiedo la chiave di questa selvaggia parata.
ANTICO
Grazioso figlio di Pan! Intorno alla tua fronte incoronata di fiorellini e di bacche, i tuoi occhi, globi preziosi, si
muovono. Macchiate di feccia bruna, le tue guance s'incavano. I tuoi artigli brillano. n tuo petto somiglia ad una cetra:
tintinnii circolano nelle tue braccia bionde. Il tuo cuore batte in questo ventre dove dorme il duplice sesso. Passeggia, la
notte, la coscia con dolcezza muovendo, e la seconda coscia e la gamba sinistra.
BEING BEAUTEOUS
Di fronte a uno sfondo di neve un Essere di Bellezza di alta statura. Sibili di morte e cerchi di sorda musica fanno salire,
allargarsi e tremare come uno spettro questo corpo adorato; sulle carni stupende spiccano nere e scarlatte ferite. I colori
propri della vita s'incupiscono, danzano e si sprigionano intorno alla Visione, sul cantiere. E i brividi s'innalzano,
tuonano, e mentre il sapore forsennato di quegli effetti si carica dei fis chi mortali e delle musiche roche che il mondo,
lontano, dietro di noi, lancia sulla nostra madre di bellezza, - ella indietreggia, si erge. Oh! le nostre ossa sono rivestite
di un nuovo corpo amoroso.
Oh, l'aspetto cinereo, lo stemma di crine, le braccia di cristallo! Il cannone sul quale devo abbattermi attraverso la
mischia degli alberi e dell'aria leggera!
VITE
O gli enormi viali del paese santo le terrazze del tempio! Che fine ha fatto il bramino che mi spiegò i Proverbi? Da
allora, di laggiù, io vedo perfino le vecchie! Mi ricordo le ore argentate e solari verso i fiumi, la mano della campagna
sulla mia spalla e le nostre carezze in piedi nelle pianure di pepe. - Un volo di piccioni scarlatti tuona intorno al mio
pensiero. - Esiliato qui, ho avuto un teatro in cui rappresentare i capolavori drammatici di tutte le letterature. Potrei
indicarvi le ricchezze inaudite. Osservo la storia dei tesori che voi trovaste. Ne conosco la fine! La mia saggezza è
disprezzata come il caos. Ma che cos'è il mio nulla, paragonato allo stupore che vi aspetta?
Sono un inventore ben più meritevole di tutti quelli che mi hanno preceduto; un musicista che ha scoperto qualcosa
come la chiave dell'amore. Ora, gentiluomo di un'aspra campagna dal cielo sobrio, cerco di commuovermi al ricordo
della miserabile infanzia, del tirocinio o dell'arrivo in zoccoli, delle polemiche, delle cinque o sei vedovanze, e di alcune
nozze in cui il mio carattere forte m'impedì di salire al diapason dei miei compagni. Non rimpiango la mia antica
porzione di allegria divina: l'aria sobria di questa aspra campagna alimenta attivamente il mio atroce scetticismo. Ma
siccome questo scetticismo non può da ora in poi venir messo in opera, e poiché sono consacrato ad un turbamento
nuovo, - aspetto di diventare un pazzo molto cattivo.
In un granaio, in cui fui rinchiuso a dodici anni, ho conosciuto il mondo, ho illustrato la commedia umana. In una
cantina ho imparato la storia. A una notturna festa in una città del Nord tutte le donne degli antichi pittori ho incontrato.
In un vecchio passaggio a Parigi mi hanno insegnato le scienze classiche. In una magnifica dimora circondata
dall'Oriente intero ho compiuto la mia opera immensa e trascorso il mio illustre ritiro. Ho rimescolato il mio sangue. Il
mio dovere è stato condonato. Non bisogna nemmeno più pensarci. Sono realmente d'oltretomba, e niente commissioni.
PARTENZA
Visto abbastanza. La visione è stata acchiappata in tutte le salse. Avuto abbastanza. Brusii di città, la sera, e al sole, e
sempre.
Conosciuto abbastanza. Le fermate della vita. - O Brusii e Visioni!
Partenza nell'affetto e nel brusio nuovi!
REGALITÀ
Un bel mattino, presso un popolo mitissimo, un uomo e una donna, superbi, gridavano sulla pubblica piazza: «Amici
miei, voglio che lei sia regina!» «Voglio essere regina!» Lei rideva e tremava. Lui parlava agli amici di rivelazione, di
prova superata. Si estasiavano l'uno contro l'altro.
In effetti, furono re per tutta una mattinata in cui le tende color carminio si sollevarono sulle case, e per tutto il
pomeriggio, quando avanzarono verso il giardino delle palme.
A UNA RAGIONE
Un colpo del tuo dito sul tamburo libera tutti i suoni e dà inizio alla nuova armonia.
Un tuo passo è la leva degli uomini nuovi e la loro avanzata.
Tu volgi altrove il capo: il nuovo amore! Tu volgi indietro il capo: - l'amore nuovo!
«Muta le nostre sorti, crivella i flagelli, a cominciare dal tempo,» ti cantano questi fanciulli. «Eleva fin dove tu vorrai la
sostanza delle nostre fortune e dei nostri voti,» ti pregano.
Arrivata da sempre, tu che te ne andrai ovunque.
MATTINATA D'EBBREZZA
O mio Bene! o mio Bello. Fanfara atroce in cui non vacillo! Fantastico eculeo! Urrà per l'opera inaudita e per il corpo
meraviglioso, per la prima volta! Tutto ciò è cominciato al suono delle risate dei fanciulli, e finirà per causa loro.
Questo veleno resterà in tutte le nostre vene anche quando, allontanatasi la fanfara, saremo restituiti all'antica
disarmonia. Adesso, noi! così degni di queste torture! riuniamo con fervore la sovrumana promessa fatta ai nostri corpi
e alle nostre anime create: questa promessa, questa demenza! L'eleganza, la scienza, la violenza! Ci è stato promesso di
seppellire nell'ombra l'albero del bene e del male, di deportare le onestà tiranniche, affinché vi portassimo il nostro
purissimo amore. La cosa cominciò con qualche disgusto, e finì - poiché non potevamo subito impadronirci di
quell'eternità - finì con uno stordimento di profumi.
Risate infantili, discrezione degli schiavi, austerità delle vergini, orrore delle immagini e degli oggetti di quaggiù, siate
consacrati dal ricordo di quella veglia. All'inizio tutto era stato molto volgare, ed ecco che finisce con degli angeli di
fiamma e di ghiaccio.
Corta veglia d'ebbrezza, santa! quand'anche fosse solo per la maschera di cui ci hai gratificato. Ti proclamiamo,
metodo! Non dimentichiamo che ieri hai glorificato le nostre età. Abbiamo fede nel veleno. Sappiamo dare la nostra
vita intera tutti i giorni.
Ecco il tempo degli Assassini.
FRASI
Quando il mondo si sarà trasformato in un unico bosco nero per i nostri quattro occhi stupiti, - in una spiaggia per due
fanciulli fedeli, - in una casa musicale per la nostra chiara, simpatia, - io ti troverò.
Non ci sia quaggiù che un vegliardo solo, calmo e bello, circondato da un «lusso inaudito», - ed io sarò alle vostre
ginocchia.
Che io abbia realizzato tutti i tuoi ricordi, - che io sia colei che sa avvincervi, - vi soffocherò.
Quando noi siamo molto forti, - chi indietreggia? Molto gai, - chi cade nel ridicolo? Quando siamo molto cattivi, - che
cosa potrebbero fare di noi?
Adornatevi, danzate, ridete. - Non potrò mai gettare l'Amore dalla finestra.
- Compagna mia, mendicante, fanciulla straordinaria! come ti sono indifferenti queste sventurate e queste manovre, e i
miei imbarazzi. Attaccati a noi con la tua voce impossibile, la tua voce! unico adulatore di questa meschina
disperazione.
«UN MATTINO COPERTO»
Un mattino coperto, in luglio. Un odore di ceneri vola nell'aria; - un profumo di legno che trasuda nel focolare, - i fiori
macerati, - il saccheggio delle passeggiate, - la pioggerella dei canali attraverso i campi - e perché non già i balocchi e
l'incenso?
Ho teso delle corde da campanile a campanile; ghirlande da finestra a finestra; catene d'oro da stella a stella, e danzo.
L'alto stagno fuma di continuo. Quale strega si staglierà sul bianco tramonto? Quali fronde violette ne scenderanno?
Mentre le rendite pubbliche si consumano in feste di fratellanza, nelle nuvole rintocca una campana di fuoco rosa.
Ravvivando un piacevole gusto d'inchiostro di China, una nera polvere piove dolcemente sulla mia veglia. - Abbasso la
fiamma della lampada, mi getto sul letto, e, girato dalla parte dell'ombra, io vi vedo, o fanciulle, o regine!
OPERAI
O quella calda mattinata di febbraio! Il Sud inopportuno venne a ravvivare i nostri ricordi di indigenti assurdi, la nostra
giovane miseria.
Henrika aveva una gonna di cotone a quadretti bianchi e marroni, di quelle che si dovevano portare nel secolo scorso,
un berretto pieno di nastri, e un fazzoletto di seta. Era ben più triste di un funerale. Facevamo un giro in periferia. Il
tempo era nuvolo, e quel vento del Sud eccitava tutti i cattivi odori dei giardini saccheggiati e dei prati riarsi.
Tutto ciò non doveva stancare la mia donna quanto me. In una pozzanghera lasciata dall'inondazione del mese
precedente, su un sentiero piuttosto alto, mi fece notare dei pesciolini minuscoli.
La città, con il fumo e il rumore dei suoi telai, ci seguiva nei sentieri più lontani. Oh l'altro mondo, l'abitazione
benedetta dal cielo e dalle ombre! Il Sud mi ricordava i miserabili incidenti della mia infanzia, le mie disperazioni
estive, l'orribile quantità di forza e di scienza che la sorte ha sempre allontanato da me. No! non passeremo l'estate in
questo avaro paese in cui non saremo mai che degli orfani fidanzati. Voglio che questo braccio indurito non trascini più
una cara immagine.
I PONTI
Cieli grigi di cristallo. Un bizzarro disegno di ponti, alcuni diritti, altri convessi, altri invece che scendono obliqui ad
angolo sui primi, e queste figure si rinnovano negli altri circuiti rischiarati del canale, ma sono tutti talmente lunghi e
leggeri che le rive, cariche di cupole, si abbassano e si assottigliano. Qualcuno di questi ponti è ancora carico di
casupole. Altri sostengono alberi maestri, segnali, fragili parapetti. Dei raccordi minori si incrociano, e fuggono via;
funi salgono dagli argini. S'intravede una giacca rossa, forse altri costumi e alcuni strumenti musicali. Sono arie
popolari, inizi di concerti aristocratici, residui di inni pubblici? L'acqua è grigia e blu, larga come un braccio di mare. -
Un raggio bianco, cadendo dall'alto del cielo, annienta questa commedia.
CITTÀ
Io sono un effimero e non troppo scontento cittadino d'una metropoli creduta moderna perché ogni gusto già divulgato è
stato eluso nell'arredamento come nella facciata delle case o nella pianta della città. Qui non potrete segnalare le tracce
di nessun residuo di superstizione. La morale e la lingua sono finalmente ridotte alla loro espressione più semplice.
Questi milioni di persone che non hanno bisogno di conoscersi studiano, lavorano, invecchiano in modo tanto uguale,
che il corso della vita deve essere parecchie volte più corto di quello che una statistica folle riscontra per i popoli del
continente. E come infatti vedo dalla mia finestra nuovi spettri vaganti attraverso il denso ed eterno fumo di carbone, -
nostra ombra dei boschi, nostra notte d'estate! - delle Erinni novelle, davanti alla mia villetta che è la mia patria e tutto il
mio cuore, dato che tutto qui somiglia a questo, - la Morte senza lacrime, nostra attiva figlia ed ancella, un Amore
disperato, e un grazioso Delitto che geme nel fango della strada.
CARREGGIATE
A destra l'alba estiva ridesta le foglie e i vapori e i rumori di quest'angolo del parco, e le scarpate di sinistra mantengono
nella loro ombra violetta le mille rapide carreggiate della strada umida. Sfilata di fantasmagorie. In effetti: carri carichi
di animali di legno dorato, di pennoni e di tele variopinte, al gran galoppo di venti cavalli da circo pezzati, e i bambini e
gli uomini sulle loro bestie più strabilianti; - venti veicoli, abbozzati, parati a festa e fioriti come delle carrozze antiche o
fiabesche, piene di bambini addobbati per una pastorale suburbana. - Anche bare che, irte di pennacchi d'ebano sotto i
baldacchini notturni, filano al trotto di grandi giumente azzurre e nere.
CITTÀ
Sono delle città! È un popolo per il quale si sono innalzati questi Allegani e questi Libani di sogno! Villette di cristallo e
di legno che scorrono su rotaie e pulegge invisibili. I vecchi crateri cinti di colossi e di palme di rame ruggiscono
melodiosamente in mezzo al fuoco. Feste amorose risuonano nei canali sospesi dietro le villette. Il motivo di caccia dei
carillons grida nelle gole. Corporazioni di cantori giganti accorrono con vesti e orifiammi sfolgoranti come la luce delle
vette. Sulle piattaforme in mezzo alle voragini gli Orlandi fanno squillare il loro ardimento, e sulle passerelle dell'abisso
e i tetti delle locande l'ardore del cielo pavesa i pennoni. Il crollo delle apoteosi raggiunge i campi delle alture dove le
centauresse serafiche si aggirano fra le valanghe. Oltre il livello delle creste più alte, un mare turbato dalla nascita di
Venere, carico di flotte orficocanore e del rumore delle perle e delle conchiglie preziose, - il mare s'incupisce talvolta
con bagliori mortali. Sui declivi mugghiano messi di fiori grandi come le nostre armi e le nostre coppe; cortei di Mab
con vesti rossastre, opaline, salgono dai burroni. Lassù, con le zampe nella cascata e fra i rovi, i cervi poppano Diana.
Le Baccanti dei sobborghi singhiozzano e la luna arde e urla. Venere entra nelle caverne - dei fabbri e degli eremiti.
Gruppi di campanili cantano le idee del popolo. Da castelli costruiti di ossa viene una musica sconosciuta. Tutte le
leggende volteggiano e gli alci si avventano nei borghi. Il paradiso delle tempeste si inabissa. I selvaggi danzano senza
posa la festa della notte. Per un'ora sono sceso nel movimento di un viale di Bagdad dove delle compagnie hanno
cantato la gioia del nuovo lavoro, sotto una spessa brezza, circolando senza poter eludere i favolosi fantasmi dei monti
dove abbiamo dovuto ritrovarci.
Quali buone braccia, quale dolce ora potranno restituirmi quella regione da cui provengono i miei sonni e i miei minimi
movimenti?
VAGABONDI
Miserando fratello. A quante atroci veglie mi costrinse! «Non affrontavo con sufficiente fervore quell'impresa. Mi ero
preso giuoco della sua infermità. Per colpa mia noi saremmo ritornati in esilio, in schiavitù.» Mi attribuiva una
malasorte e un'innocenza molto bizzarre, e inquietanti ragioni aggiungeva. Io rispondevo sogghignando a quel satanico
dottore, e finivo col guadagnare la finestra. Creavo, oltre la campagna attraversata da bande di musica rara, i fantasmi
del futuro lusso notturno.
Dopo questa distrazione vagamente igienica, mi stendevo su un pagliericcio. E, quasi ogni notte, appena addormentato,
il povero fratello si alzava, la bocca imputridita, gli occhi fuori delle orbite, - proprio come si sognava! - e mi trascinava
nella sala urlando il suo sogno di sofferenza idiota.
Avevo in effetti, in tutta sincerità di spirito, preso l'impegno di renderlo al suo stato primitivo di figlio del Sole - e noi
erravamo, nutriti del vino delle caverne e del biscotto della strada, io ossessionato di trovare il luogo e la formula.
CITTÀ
L'acropoli ufficiale supera le concezioni più colossali della barbarie moderna. Impossibile descrivere la luce smorta;
prodotta da questo cielo immutabilmente grigio, lo splendore imperiale degli edifici e la neve eterna del suolo. Sono
state riprodotte con un gusto singolare dell'enormità tutte le meraviglie classiche dell'architettura. Assisto a mostre di
pittura in locali venti volte più grandi di Hampton Court. Che pittura! Un Nabucodonosor norvegese ha fatto costruire le
gradinate dei ministeri; i subalterni che ho potuto vedere sono già più fieri dei , e ho tremato all'aspetto dei guardiani
dei colossi e dei sorveglianti delle costruzioni. Raggruppando gli edifici in piazze alberate, a cortili, a terrazze chiuse,
sono stati soppiantati i cocchieri. I parchi rappresentano la natura primitiva elaborata da un'arte superba. Il quartiere alto
ha delle parti inesplicabili: un braccio di mare, senza barche, srotola la sua distesa di nevischio azzurro fra banchine
cariche di candelabri giganteschi. Un breve ponte conduce a una postierla immediatamente sottostante alla cupola della
Sainte-Chapelle. Questa cupola è un'artistica armatura d'acciaio di circa quindicimila piedi di diametro.
In alcuni punti, dalle passerelle di rame, dalle piattaforme, dalle scalinate che girano intorno ai mercati coperti e ai
pilastri, ho creduto di poter giudicare la profondità della città! Ed è il prodigio di cui non mi sono potuto rendere conto:
qual è il livello degli altri quartieri sopra o sotto l'acropoli? Per gli stranieri del nostro tempo è impossibile scoprirlo. Il
quartiere commerciale è un circo di un unico stile, con portici ed arcate. Non si vedono negozi ma la neve della strada è
calpestata. Alcuni nababbi, rari come i passanti di un mattino di domenica, a Londra, si dirigono verso una diligenza di
diamanti. Qualche divano di velluto rosso: vengono servite bibite polari il cui prezzo varia dalle ottocento alle ottomila
rupie. All'idea di cercar teatri in questo circo, mi rispondo che le botteghe devono racchiudere drammi sufficientemente
cupi. Penso che ci sia una polizia. Ma la legge deve essere tanto strana, che rinuncio a farmi un'idea degli avventurieri
di qui.
Il sobborgo, elegante quanto una bella strada di Parigi, è favorito da una luce scintillante. L'elemento democratico non
conta più di un centinaio di anime. Nemmeno lì le case sono vicine l'una all'altra; la periferia si perde bizzarramente
nella campagna, la «Contea» che riempie l'eterno occidente delle foreste e delle prodigiose piantagioni in cui
gentiluomini selvaggi cacciano la loro storia sotto i raggi di una luce creata.
VEGLIE
È il riposo illuminato, né febbre, né languore, sul letto o sul prato.
È l'amico né ardente né debole. L'amico.
È l'amata né tormentosa né tormentata. L'amata.
L'aria e il mondo non cercati. La vita.
- Era dunque questo?
- E il sogno rinfresca.
L'illuminazione ritorna verso il centro dell'edificio. Dalle due estremità della sala, decorazioni qualunque, si
congiungono armoniose elevazioni; la muraglia davanti a chi veglia è una successione psicologica di sezioni, di fregi, di
fasce atmosferiche, e di accidenti geologici. - Sogno intenso e rapido di gruppi sentimentali con creature di ogni
carattere in mezzo a tutte le apparenze.
Le lampade e i tappeti della veglia rumoreggiano come onde, la notte, lungo lo scafo e intorno allo steerage.
Il mare della veglia, simile ai seni di Amelia.
La tappezzeria, fino a metà altezza, cespugli di merletto verde smeraldo in cui si tuffano le tortorelle della veglia.
Il frontone del focolare nero, veri soli sulle spiagge: ah! pozzi di magie; solo una veduta d'aurora, questa volta.
MISTICO
Sul pendio della scarpata gli angeli fanno volteggiare i loro abiti di lana nei pascoli di acciaio e di smeraldo.
Prati di fiamme balzano fino alla sommità del poggio. A sinistra il terriccio del crinale è calpestato da tutti gli omicidi e
da tutte le battaglie, e tutti i rumori disastrosi tracciano la loro curva. Dietro il crinale di destra la linea degli orienti, dei
progressi.
E mentre la striscia in cima al quadro è formata dal rumore avvolgente e scattante delle conche dei mari e delle notti
umane,
La dolcezza fiorita delle stelle e del cielo e del resto scende di fronte alla scarpata, come un paniere, - contro il nostro
viso, e rende profumato e azzurro, là sotto.
ALBA
Ho abbracciato l'alba d'estate.
Nulla si muoveva ancora sul frontone dei palazzi. L'acqua era morta. Gli spazi d'ombra non abbandonavano la strada del
bosco. Ho camminato, ridestando gli aliti vivi e tiepidi, e le gemme guardarono, e le ali si levarono, senza rumore.
La prima impresa fu, nel sentiero già ricolmo di freschi e lividi splendori, un fiore che mi disse il suo nome.
Risi alla cascata bionda che si scarmigliò attraverso gli abeti: sulla cima argentata riconobbi la dea.
Allora sollevai uno ad uno i suoi veli. Nel viale, agitando le braccia. Nella pianura, dove l'ho denunciata al gallo. Nella
grande città ella fuggiva fra i campanili e le cupole, e correndo come un mendicante sulle banchine di marmo, io la
incalzavo.
In cima alla strada, vicino ad un bosco di lauro, l'ho circondata con tutti i suoi veli ammucchiati, e ho sentito un poco il
corpo immenso. L'alba e il bambino caddero in fondo al bosco.
Al risveglio era mezzogiorno.
FIORI
Da un gradino d'oro, - fra i cordoni di seta, i veli grigi, i velluti verdi e i dischi di cristallo che si anneriscono come
bronzo al sole, - vedo la digitale schiudersi su un tappeto di filigrane d'argento, di occhi e di capelli.
Monete d'oro gialle sparse sull'agata, pilastri di mogano che sostengono una cupola di smeraldi, mazzi di raso bianco e
sottili verghe di rubino circondano la rosa d'acqua.
Simili ad un dio dagli enormi occhi blu e dalle forme di neve, il mare e il cielo attirano verso le terrazze la folla delle
giovani e forti rose.
NOTTURNO VOLGARE
Un soffio apre brecce operistiche nelle pareti, - scompiglia il movimento dei tetti rosi, - disperde i limiti dei focolari -
oscura le vetrate.
Lungo la vigna, dopo essermi appoggiato con un piede ad un chiusino, sono sceso in questa carrozza la cui epoca è
indicata chiaramente dai vetri convessi, dai pannelli rigonfi e dai divani bordati. Carro funebre del mio sonno, isolato,
casa rustica della mia stupidaggine, la carrozza fa una curva sull'erba della grande strada nascosta: e in una
imperfezione della finestra di destra, in alto, volteggiano le smorte figure lunari, foglie, seni; - Un verde e un azzurro
scurissimi invadono l'immagine. Sosta vicino a una macchia di ghiaia.
- Qui si fischierà per l'uragano, e le Sodome - e le Solime, - e le bestie feroci e gli eserciti,
- (Postiglioni e bestie di sogno ritorneranno forse sotto gli alti fusti soffocanti, per sprofondarmi fino agli occhi nella
sorgente di seta)
- E per mandarci, frustrati attraverso le acque sciabolanti e le bevande versate, a rotolare sul latrato dei mastini...
- Un soffio disperde i limiti del focolare.
MARINA
I carri d'argento e di rame -
le prue d'acciaio e d'argento -
battono la schiuma, -
sollevano i ceppi dei rovi.
Le correnti della landa,
e i solchi immensi del riflusso,
filano girando verso est,
verso i pilastri della foresta, -
verso i fusti del molo,
il cui angolo è investito da turbini di luce.
FESTA D INVERNO
La cascata risuona dietro le capannine da opéra-comique. Delle girandole prolungano, nei frutteti e nei viali vicino al
Labirinto, - nei verdi e rossi del tramonto. Ninfe di Orazio pettinate alla moda del Primo Impero, - Girotondi Siberiani,
Cinesi di Boucher.
ANGOSCIA
È mai possibile che Ella mi faccia perdonare le ambizioni continuamente mortificate, - che una fine agiata espii le
stagioni indigenti, - che un giorno di successo ci addormenti sulla vergogna della nostra inabilità fatale?
(O palme! diamante! - Amore, forza! - più in alto di tutte le gioie e di tutte le glorie! - in tutti i modi, dovunque, -
demone, dio - Giovinezza di questo essere: io!)
Che gli incidenti di fantasmagoria scientifica e dei movimenti di fratellanza sociale siano diletti come restituzione
progressiva della franchigia primitiva?...
Ma la Vampira che ci rende gentili ci ordina di divertirci con quello che ci lascia, o in caso diverso di essere più
divertenti. Precipitare verso le ferite, per l'aria sfibrante e il mare; verso i supplizi, per il silenzio delle acque e dell'aria
mortali; verso le torture che ridono, nel loro silenzio atrocemente agitato.
METROPOLITANA
Dallo stretto d'indaco ai mari di Ossian, sulla sabbia rosa e arancione lavata dal cielo vinoso, sono appena saliti,
incrociandosi, i viali di cristallo immediatamente popolati da giovani famiglie povere che si alimentano dai
fruttivendoli. Nulla di ricco. - La città!
Dal deserto di bitume fuggono in disordine insieme alle L distese di nebbia scaglionate in strisce orribili nel cielo che
s'incurva, arretra e scende, formato dal più sinistro fumo nero che possa sprigionare l'Oceano in lutto, i caschi, le ruote,
le barche, le groppe. - La battaglia!
Alza la testa: quel ponte di legno, arcuato; gli estremi orti di Samaria; quelle maschere dipinte sotto la lanterna sferzata
dalla notte fredda la sciocca ondina con l'abito frusciante, giù in fondo, lungo i; fiume; quei crani luminosi nei pianori di
piselli - e altre fantasmagorie - la campagna.
Strade fiancheggiate da muri e griglie, che a malapena contengono i loro boschetti, e i fiori atroci che potremmo
chiamare cuori e sorelle, Damasco dannato di lunghezza, - colonie di fantastiche aristocrazie ultra - Renane,
Giapponesi, Guaranesi, che possono ancora ascoltare la musica degli antichi - e ci t sono locande che non si apriranno
più - ci sono principesse, e se non sei troppo avvilito, lo studio degli astri - il cielo.
Il mattino in cui ti dibattesti con Lei fra gli sprazzi di neve, le labbra verdi, i ghiacci, le nere bandiere e i raggi blu, e i
profumi color porpora del sole dei poli, - la tua forza.
BARBARO
Molto più in là dei giorni e delle stagioni, e gli esseri e i paesi, La bandiera di carne sanguinolenta sulla seta dei mari e
dei fiori artici; (non esistono).
Ristabiliti dalle vecchie fanfare d'eroismo - che ancora ci attaccano il cuore e la testa - lontani dagli antichi assassini -
Oh! la bandiera di carne sanguinolenta sulla seta dei mari e dei fiori artici; (non esistono).
Dolcezze!
I bracieri, a pioggia sotto raffiche di brina, - Dolcezze! - i fuochi al piovere del vento di diamanti lanciato dal cuore
terrestre eternamente carbonizzato per noi. - O mondo! - (Lontano dai vecchi ritiri e dalle vecchie fiamme, che
ascoltiamo, sentiamo,)
I bracieri e le schiume. La musica, vortice dei gorghi e cozzo dei ghiaccioli contro gli astri.
O Dolcezze, o mondo, o musica! E là, le forme, i sudori, le capigliature e gli occhi, fluttuanti. E le lacrime bianche,
bollenti, - o dolcezze! - e la voce femminile giunta in fondo ai vulcani e alle grotte artiche.
La bandiera...
SALDO
In vendita ciò che i Giudei non hanno mai venduto, ciò che né nobiltà né delitto hanno mai gustato, ciò che l'amore
maledetto e la probità infernale delle masse ignorano; ciò che né il tempo né la scienza possono riconoscere;
Le Voci ricostituite; fraterno risveglio di tutte le energie corali ed orchestrali e le loro applicazioni istantanee;
l'occasione, unica, di svincolare i nostri sensi!
In vendita i Corpi senza prezzo, al di fuori di ogni razza, di tutti i mondi, di tutti i sessi, di ogni discendenza! Le
ricchezze che scaturiscono ad ogni passo! Svendita di diamanti senza controllo!
In vendita l'anarchia per le masse; l'irrefrenabile soddisfazione per i dilettanti d'ordine superiore; la morte atroce per i
fedeli e gli amanti!
In vendita le abitazioni e le migrazioni, sport, fantasmagorie e comodità perfette, e il rumore, il movimento e l'avvenire
che essi producono!
In vendita le applicazioni - del calcolo e i salti d'armonia inauditi. Le trovate e i termini insospettati, possesso
immediato.
Slancio insensato e infinito verso splendori invisibili, verso delizie insensibili, - e per ogni vizio i suoi sconvolgenti
segreti - e la sua gaiezza terrificante per la folla.
In vendita i Corpi, le voci, l'immensa opulenza inoppugnabile, quel che non sarà mai venduto. I venditori non hanno
terminato la loro svendita. I viaggiatori non dovranno consegnare la loro provvigione troppo in fretta!
FAIRY I
Per Elena si riunirono in congiura le linfe ornamentali nelle ombre vergini e le chiarezze impassibili nel silenzio astrale.
L'ardore dell'estate fu affidato ad uccelli muti e l'indolenza richiesta a una barca di lutti senza prezzo da anse di amori
morti e profumi estenuati.
- Dopo il momento dell'aria delle boscaiole al rumore del torrente sotto la rovina dei boschi, lo scampanio del bestiame
all'eco delle valli, e le grida delle steppe. -
Per l'infanzia di Elena rabbrividirono le forre e le ombre - e il seno dei poveri e le leggende del cielo.
E i suoi occhi e la sua danza superiori anche agli splendori preziosi, alle fredde influenze, al piacere della scena e
dell'ora unica.
Fanciullo, certi cieli hanno affinato la mia ottica: tutti i l caratteri sfumarono la mia fisionomia. I Fenomeni si
commossero. - Ora, l'inflessione eterna dei momenti e l'infinito delle matematiche mi cacciano per questo mondo dove
subisco tutti i successi civili, rispettato dall'infanzia strana e dagli affetti enormi. - Penso a una guerra, di diritto o di
forza, di logica del tutto imprevista.
È semplice come una frase musicale.
I calcoli obliqui, l'inevitabile discesa del cielo, e la visita dei ricordi e l'adunanza dei ritmi occupano la dimora, la testa e
il mondo dello spirito.
- Un cavallo galoppa sull'ippodromo suburbano, e lungo le culture e i boschi, trafitto dalla peste carbonica. Una
miserabile interprete di teatro in qualche parte del mondo, sospira dopo abbandoni improbabili. I desperados
languiscono dopo la tempesta, l'ebbrezza e le ferite. Piccoli fanciulli soffocano le maledizioni lungo i fiumi. -
Riprendiamo lo studio nel rumore dell'opera divorante che si raccoglie e risale alle masse.
Uomo di costituzione ordinaria, la carne non era forse un frutto appeso nell'orto, oh giornate infantili! n corpo un tesoro
da prodigare; oh amare, il pericolo o la forza di Psiche? La terra aveva versanti fertili in principi e in artisti, e la
discendenza e la razza ci spingevano verso i delitti e i lutti: il mondo, la vostra fortuna e il vostro pericolo. Ma ora,
portato a termine questo lavoro, per te, i tuoi calcoli, per te, le tue impazienze, non sono altro che la vostra danza e la
vostra voce, non fissate e neppure forzate, benché siano una stagione di un duplice avvenimento di invenzione e di
successo, nell'umanità fraterna e discreta attraverso l'universo senza immagini; - la forza e il diritto rifrangono la danza
e la voce - ora soltanto apprezzate.
Le voci istruttive esiliate... Ingenuità fisica amaramente sedata... Adagio. Ah! l'egoismo infinito dell'adolescenza,
l'ottimismo studioso: com'era pieno di fiori il mondo quell'estate! Le arie e le forme morenti... Un coro, per calmare
l'impotenza e l'assenza! Un coro di vetri, di notturne melodie... In effetti i nervi stanno per franare.
«Tu sei ancora fermo alla tentazione di Antonio»
Tu sei ancora fermo alla tentazione di Antonio. Il gioco dello zelo troncato, i tic d'orgoglio puerile, l'abbattimento e la
paura. Ma tu ti metterai a questo lavoro: tutte le possibilità armoniche e architetturali si muoveranno intorno al tuo
seggio. Creature perfette, impreviste si offriranno alle tue esperienze. Nei tuoi paraggi affluirà sognando la curiosità
d'antiche folle e di lussi oziosi. La tua memoria e i tuoi sensi non saranno che il nutrimento della tua pulsione creatrice.
Quanto al mondo, quando tu uscirai, cosa sarà diventato? In ogni caso, niente delle attuali apparenze.
PROMONTORIO
L'alba d'oro e la sera rabbrividente sorprendono il nostro brigantino al largo, di fronte a quella villa e alle sue
dipendenze, che formano un promontorio esteso quanto l'Epiro e il Peloponneso, oppure quanto la grande isola del
Giappone, o l'Arabia! Fani illuminati dal rientro delle teorie; immense vedute della difesa di coste moderne; dune
illustrate da caldi fiori e da baccanali; grandi canali di Cartagine e imbarcaderi di una Venezia losca; molli eruzioni di
Etna e crepacci di fiori e di acque di ghiacciai; lavatoi circondati da pioppi di Germania; pendii di parchi singolari che
curvano teste d'Albero del Giappone; e le facciate circolari dei «Royal» o dei «Grand» di Scarbro o di Brooklyn; e le
loro ferrovie fiancheggiano, scavano e sovrastano le disposizioni in questo hotel, scelte nella storia delle più grandi ed
eleganti costruzioni d'Italia, d'America e d'Asia, le cui finestre e terrazze presentemente piene di luci, di bevande e di
brezze ricche, sono aperte allo spirito dei viaggiatori e dei nobili - e permettono nelle ore del giorno, a tutte le tarantelle
delle coste, - e anche ai ritornelli delle vallate illustrate dall'arte, di decorare meravigliosamente le facciate del Palazzo-
Promontorio.
SCENE
L'antica Commedia prosegue i suoi accordi e divide i suoi Idilli:
Viali con saltimbanchi,
Un lungo molo di legno dall'inizio alla fine di un campo roccioso in cui la folla barbara circola sotto gli alberi spogli. In
corridoi di organza nera, seguendo i passi dei passanti, sotto le lanterne e le foglie.
Uccelli adatti ai misteri s'avventano su un pontone di muratura mosso dall'arcipelago coperto dalle imbarcazioni degli
spettatori.
Scene liriche accompagnate dal flauto e dal tamburo si inclinano in ridotti costruiti sotto i soffitti, intorno ai salotti dei
circoli moderni o alle sale dell'antico Oriente.
La fantasmagoria opera sulla cima di un anfiteatro circondato da boschetti, - O si agita è modula per i Beoti, all'ombra
dei grandi alberi ondeggianti sul crinale delle coltivazioni.
L'opéra-comique si divide sulla nostra scena al punto d'intersezione di dieci tramezzi innalzati dalla galleria alle luci di
scena.
SERA STORICA
In qualunque sera si trovi per esempio il turista ingenuo, lontano dai nostri orrori economici, la mano di un maestro
anima il clavicembalo dei prati; si gioca a carte sul fondo dello stagno, specchio evocatore di regine e favorite; ci
saranno, sul tramonto, anche le sante, i veli e i fili armonici e i cromatismi leggendari.
Egli rabbrividisce al passaggio delle cacce e delle orde. La commedia sgocciola sul palcoscenico d'erba. E l'imbarazzo
dei poveri e dei deboli su questi piani stupidi!
Schiava della sua visione, la Germania si solleva verso le lune; i deserti tartari s'illuminano; le rivolte antiche brulicano
al centro del Celeste Impero; attraverso le scale e i seggi regali, un piccolo mondo, morto e piatto, Africa e Occidenti,
sta per edificarsi. Poi un balletto di mari e di notti conosciute, una chimica senza valore, e impossibili melodie.
La stessa magia borghese con tutti i luoghi in cui ci depositerà la carrozza! Il più elementare fisico sente che non è più
possibile sottomettersi a questa atmosfera personale, nebbia di rimorsi fisici, la cui constatazione è già un'afflizione.
No! n momento dell'incandescenza, dei mari in burrasca, degli incendi sotterranei, del pianeta travolto e delle
sterminazioni conseguenti, certezze così poco malignamente indicate nella Bibbia e dalle Norne e che sarà dato
all'essere serioso di sorvegliare. - Ma non sarà tuttavia un effetto da leggenda!
BOTTOM
La realtà essendo troppo spinosa per il mio grande carattere, - mi trovai tuttavia a casa della Signora, sotto forma di un
grosso uccello blu - grigio, che si slanciava verso le modanature del soffitto, trascinando l'ala nelle ombre della serata.
Io fui, ai piedi del baldacchino che sorregge i suoi gioielli adorati e i suoi capolavori fisici, un grande orso dalle gengive
violette, con il pelo incanutito dal dolore, gli occhi fissi verso i cristalli e l'argenteria delle mensole.
Tutto si fece ombra e acquario ardente. Al mattino - alba di giugno battagliera, - io corsi nei campi, asino,
strombazzando e brandendo la mia protesta, finché le Sabine della periferia vennero a gettarsi sul mio petto.
Tutte le mostruosità violano i gesti atroci di Hortense, la sua solitudine è la meccanica erotica, la sua rilassatezza la
dinamica amorosa. Sotto la sorveglianza di un'infanzia lei è stata in epoche numerose, l'ardente igiene delle razze. La
sua porta è aperta alla miseria; là la moralità degli esseri attuali si scorpora nella sua passione o nella sua azione - O
terribile brivido degli amori novizi sul suolo sanguinante e attraverso l'idrogeno luminoso! trovate Hortense.
MOVIMENTO
Il movimento a zigzag sull'argine delle cascate del fiume,
il gorgo verso la ruota di poppa,
la celerità della rampa,
l'enorme fluire della corrente,
portano attraverso luci inaudite
e la novità chimica
e i viaggiatori circondati da trombe di valle
e di strom.
Sono i conquistatori del mondo
in cerca di fortuna chimica personale;
lo sport e il comfort viaggiano con loro;
portano con sé l'educazione
delle razze, delle classi e delle bestie, su questo Vascello.
Riposo e vertigine
alla luce diluviale
delle terribili sere di studio.
Perché dalla discussione fra apparecchi, il sangue, i fiori, il fuoco, i gioielli,
dai calcoli agitati fino alla riva fuggiasca,
- Si vede, mentre rotola come una diga di là dalla strada idraulica motrice,
mostruoso, illuminato senza fine, - il loro stock di studi;
e loro cacciati nell'estasi armonica,
e l'eroismo della scoperta.
Sotto gli accidenti atmosferici più sorprendenti,
una coppia giovane si isola sull'arca,
- È antica selvaggeria da perdonarsi? -
e canta e s'apposta.
DEVOZIONE
A suor Louise Vanaen de Voringhem: - La sua cornetta azzurra rivolta al mare del Nord. - Per i naufraghi.
A suor Léonie Aubois d'Ashby. Bau! - l'erba estiva ronzante e puzzolente. - Per la febbre delle madri e dei fanciulli.
A Lulù, - demonio - che ha conservato un gusto per gli oratori del tempo delle Amiche e della sua educazione
incompleta. Per gli uomini! Alla signora...
All'adolescente che io fui. A questo santo vecchio, eremitaggio o missione.
Allo spirito dei poveri. E a un altissimo clero.
E così ad ogni culto in tal posto di culto memoriale e fra avvenimenti tali che sia necessario arrendersi, seguendo le
aspirazioni del momento oppure il nostro vizio serioso.
E questa sera, a Circeto, dagli alti ghiacci, grassa come il pesce, e miniata come i dieci mesi della notte rossa, - (il suo
cuore ambra e spunk), - per la mia sola preghiera muta come le regioni di notte e precedendo bravure più violente di
questo - caos polare.
Ad ogni costo e con qualsiasi aria, perfino nei viaggi metafisici. - Ma non più allora.
DEMOCRAZIA
«La bandiera va verso il paesaggio immondo, e il nostro gergo soffoca il tamburo.
«Nei centri alimenteremo la più cinica prostituzione. Massacreremo le rivolte logiche.
«Nei paesi impepati e infradiciati! - al servizio dei più mostruosi sfruttamenti industriali o militari.
«Arrivederci qui, non importa dove. Coscritti della buona volontà, avremo la filosofia feroce; ignoranti per la scienza,
furbi per le comodità; crepare per il mondo che avanza. È la vera marcia. Avanti, forza!»
GENIO
È l'affetto e il presente, poiché ha voluto la casa aperta all'inverno schiumoso e al rumore dell'estate, lui che ha
purificato le bevande e gli alimenti, lui che è il fascino dei luoghi fuggenti e la delizia sovrumana delle stazioni. Egli è
l'affetto e l'avvenire, la forza e l'amore che noi, in piedi nella rabbia e nella noia, vediamo passare nel cielo di tempesta e
nelle bandiere d'estasi.
Egli è l'amore, misura perfetta e riscoperta, ragione meravigliosa e imprevista, e l'eternità: macchina amata delle qualità
fatali. Noi abbiamo tutti provato lo spavento della sua concessione e della nostra: o felicità della nostra salute, slancio
delle nostre facoltà, affetto egoista e passione per lui, lui che ci ama per la sua vita infinita...
E noi lo ricordiamo e lui viaggia... E se l'Adorazione se ne va, suona, la sua promessa suona: «Indietro queste
superstizioni, questi corpi antichi, queste coppie e queste età. È questa epoca qui che è naufragata!»
Non se ne andrà, non ridiscenderà da un cielo, non compirà la redenzione delle collere delle donne e delle esuberanze
degli uomini e di tutto questo peccato: perché è cosa fatta, lui esistendo ed essendo amato.
O, i suoi sospiri, le sue teste, le sue corse; la terribile velocità della perfezione delle forme e dell'azione.
O, fecondità dello spirito e immensità dell'universo!
Il suo corpo! La liberazione sognata, l'infrangersi della grazia pervasa di - violenza rinnovellata!
La sua vista, la sua vista! tutte le genuflessioni antiche e le pene sollevate al suo seguito.
Il suo giorno! l'abolizione di tutte le sofferenze sonore e mutevoli nella musica più intensa.
Il suo passo! le migrazioni più enormi delle antiche invasioni.
O lui e noi! l'orgoglio più benevolo delle carità perdute!
O il mondo! e il canto chiaro delle sventure nuove!
Egli ci ha conosciuti tutti e tutti ci ha amati. Sappiamo, in questa notte d'inverno, da un capo all'altro, dal polo
tumultuoso al castello, dalla folla alla spiaggia, di sguardo in sguardo, le forze e i sentimenti stanchi, chiamarlo e
vederlo, e rinviarlo, e sotto le maree e sopra i deserti di neve, seguire i suoi sguardi, i suoi respiri, il suo corpo e la sua
luce.
I DESERTI DELL'AMORE
AVVERTENZA
Queste scritture sono di un giovane, giovanissimo uomo, la cui vita s'è sviluppata non importa dove; senza madre, senza
paese, insofferente di tutto ciò che si conosce, fuggente ogni forza morale, come già furono diversi giovani degni di
compassione. Ma lui, così annoiato e turbato, non fece che giungere alla morte come ad un pudore terribile e fatale. Non
avendo amato alcuna donna, - benché pieno di sangue! - ebbe la sua anima e il suo corpo, ogni sua forza elevata in
strani e tristi errori. Dai sogni seguenti, - i suoi amori! - che fece nel suo letto o per le strade, e dal loro proseguimento e
dalla loro fine, si liberano dolci considerazioni religiose. Forse si ricorderà il sonno continuo dei leggendari
Maomettani, - e tuttavia valorosi e circoncisi! - ma poiché questa bizzarra sofferenza possiede una inquietante autorità,
bisogna sinceramente desiderare che quest'Anima, smarrita in mezzo a noi tutti, che voleva la morte, trovi in
quell'istante serie consolazioni, e sia dignitosa!
I DESERTI DELL'AMORE
È, di certo, la stessa campagna. La stessa casa rustica dei miei genitori: la stessa sala in cui sul disopra delle porte vi
sono strinate scene pastorali con arme e leoni. A cena, c'è un salone con candelabri e vini e rivestimenti in legno. Il
tavolo da pranzo è molto grande. Le serve! erano parecchie, per quanto posso ricordare. C'era uno dei miei giovani
amici, prete e vestito da prete; ora: era per essere più libero. Mi ricordo la sua stanza di porpora con i vetri di carta
gialla: e i suoi libri, nascosti, che erano stati sommersi nell'oceano!
Io ero abbandonato, in quella casa di campagna senza fine: leggevo in cucina, facevo seccare il fango delle mie vesti
davanti agli ospiti, durante le conversazioni di salotto: commosso fino a morirne dal mormorio del latte al mattino e
dalla notte dello scorso secolo.
Ero in una stanza molto buia: cosa facevo? Una serva mi si avvicinò: posso dire che era un cagnolino: sebbene fosse
bella, e di una materna nobiltà per me inesprimibile: pura, conosciuta, così affascinante! Mi pizzicò il braccio.
Non ricordo neanche più bene i suoi lineamenti: e neppure ricordo il suo braccio, del quale stropicciai la pelle tra due
dita: né la sua bocca, che afferrò la mia come una piccola disperata onda, minando senza fine qualcosa. La rovesciai in
un cesto di cuscini e di teli per navigare, in un angolo oscuro. Non ricordo che le sue mutandine dai pizzi bianchi. - Poi,
oh disperazione!, la parete divenne vagamente l'ombra degli alberi, e mi sono inabissato nell'amorosa tristezza della
notte.
Questa volta è la Donna che vidi nella Città, alla quale ho parlato, che mi parla.
Ero in una stanza senza illuminazione. Mi vennero a dire che lei era a casa mia: e la vidi nel mio letto tutta per me,
senza luce! Fui molto turbato, soprattutto perché era la casa dei miei genitori: così fui preso dalla disperazione! Io ero in
stracci, io, e lei, mondana, che si dava: bisognava farla andare via! Una disperazione senza nome: la presi e la lasciai
cadere fuori dal letto, quasi nuda; e, nella mia indicibile debolezza, caddi su di lei e mi trascinai tra i tappeti senza luce.
La luce della famiglia arrossava una dopo l'altra le stanze vicine. Allora la donna disparve. Io versai più lacrime di
quante Dio possa mai chiederne.
Uscii nella città senza fine. O Stanchezza! Annegato nella sorda notte e nella fuga della felicità. Era come una notte
d'inverno, con una neve da soffocare decisamente il mondo. Gli amici, ai quali gridavo: dove si trova?, mi rispondevano
falsamente. Mi trovai dinnanzi ai vetri dove lei si reca tutte le sere: correvo in un giardino sepolto. Mi respinsero. Per
tutto questo piansi enormemente. Infine, sono sceso in un luogo pieno di polvere, e, seduto su di una catasta, ho lasciato
che finissero tutte le lacrime del mio corpo con quella notte. - E tuttavia la mia prostrazione ritornava sempre. Compresi
che lei apparteneva alla sua vita di ogni giorno; e che il giro della bontà avrebbe impiegato più tempo a riprodursi che
una stella. Non è tornata, e non tornerà mai, l'Adorabile che era venuta da me, - cosa che non avrei mai pensato. -
Davvero, stavolta, ho pianto più di tutti i fanciulli del mondo.
PROSE EVANGELICHE
A Samaria, molti hanno manifestato la loro fede in lui. Egli non li ha visti. Samaria (s'inorgogliva) la parvenue, (la
perfida), l'egoista, più rigida osservante della sua legge protestante che Giuda delle antiche tavole. Lì la ricchezza
universale consentiva ben poco alla discussione illuminata. Il sofisma, schiavo e soldato dell'abitudine, aveva già
sgozzato, dopo averli adulati, diversi profeti.
Era una frase sinistra, quella della donna alla fontana: «Voi siete profeta, voi sapete cosa ho fatto.»
Uomini e donne credevano nei profeti. Ora si crede negli uomini di stato.
A due passi dalla città straniera, incapace di minacciarla materialmente, se l'avessero preso per profeta, poiché si era
mostrato così bizzarro, che gli avrebbero fatto?
Gesù non ha potuto dire nulla a Samaria.
L'aria leggera e attraente della Galilea: gli abitanti lo ricevettero con una gioia curiosa: lo avevano visto, sconvolto da
una santa collera, frustare i cambiadenari e i mercanti di selvaggina al tempio. Miracolo della pallida e furiosa
giovinezza, credevano.
Sentì la sua mano tra le mani cariche d'anelli e sotto il bacio di un ufficiale. L'ufficiale era inginocchiato nella polvere: e
la sua testa era assai piacente, sebbene mezza calva. Le vetture filavano tra le strette vie (della città); un traffico molto
intenso per quel borgo; tutto sembrava dover essere troppo contento quella sera.
Gesù ritrasse la sua mano: ebbe un movimento d'orgoglio infantile e femminile. «Voialtri, se non vedete (affatto)
miracoli, voi non credete affatto.»
Gesù ancora non aveva fatto nessun miracolo. Aveva, durante una festa di nozze, in una sala da pranzo verde e rosa,
parlato con un po' d'alterigia alla Santa Vergine. E nessuno aveva parlato del vino di Cana a Cafarnao, né al mercato, né
per i lungofiume. I borghesi, forse.
Gesù disse: «Va', tuo figlio sta bene.» L'ufficiale se ne andò, come si porta una farmacia leggera, e Gesù prosegui per le
strade meno frequentate. I convolvoli (arancio) e le borrane mostravano il loro magico rilucere tra i selciati. Infine vide
in lontananza la polverosa prateria, e i ranuncoli d'oro e le margherite che chiedevano grazia al giorno.
Beth-Saida, la piscina dai cinque corridoi, era un punto di noia. Sembrava che fosse un sinistro lavatoio, sempre battuto
dalla pioggia e ammuffito; e i mendicanti si agitavano sulle gradinate interne illividite da riflessi di temporali precursori
dei lampi infernali, schernendo i loro occhi azzurri e ciechi, o i panni bianchi e azzurri che avvolgevano i loro
moncherini. O lavanderia militare, o bagno popolare. L'acqua era sempre nera, e nessun infermo vi cadeva, neppure in
sogno.
È lì che Gesù compì la prima azione grave; con gli infami infermi. Ci fu un giorno, di febbraio, marzo o aprile in cui il
sole delle due del pomeriggio faceva stendere una grande falce di luce sull'acqua sepolta; e come fossi stato laggiù,
lontano dietro gli infermi, avrei potuto vedere tutto ciò che quel solo raggio destava, gemme e cristalli, vermi, in quel
riflesso simile ad un bianco angelo sdraiato di fianco, tutti gli infinitamente pallidi riflessi si muovevano.
Allora tutti i peccati, fili leggeri e tenaci del demonio, che, per i Cuori un po' sensibili, rendevano quegli uomini più
spaventosi che mostri, volevano buttarsi in quell'acqua. Gli inferni scendevano, senza più schernire, ma con voglia.
I primi entrati sarebbero usciti guariti, si diceva. No. I peccati li respingevano sulle gradinate, e li forzavano a cercare
altri posti perché il loro Demonio può stare solo in quei luoghi in cui l'elemosina è sicura.
Gesù entrò subito dopo il mezzogiorno. Nessuno lavava o faceva scendere le bestie. La luce nella piscina era gialla
come le ultime foglie delle viti. Il divino maestro si teneva appoggiato ad una colonna: guardava i figli del Peccato; il
demonio tirava fuori la lingua nella loro lingua; e rideva o negava.
Il Paralitico si alzò, quello che era rimasto sdraiato sul fianco, e fu con passo singolarmente sicuro che lo videro
percorrere il corridoio e scomparire nella città, i Dannati.
 «Il sole era ancora caldo»
Il sole era ancora caldo; eppure non rischiarava quasi più la terra; come una fiaccola posta innanzi a gigantesche volte
non le illumina che di un flebile chiarore, cosi il sole, fiaccola terrestre, si spegneva lasciando scappare dal suo corpo di
fuoco un ultimo e flebile chiarore, che pure lasciava ancora scorgere le foglie verdi degli alberi, i fiorellini che
scolorivano, e le sommità gigantesche dei pini, dei pioppi e delle quercie secolari. Il vento refrigerante, cioè una brezza
fresca, agitava le foglie degli alberi con un fruscio quasi simile a quello che faceva il fragore delle acque argentate del
ruscello che scorreva ai miei piedi. Le felci curvavano la loro fronte verde davanti al vento. Mi addormentai, non senza
essermi abbeverato con l'acqua del ruscello.
Reims era allora una cittadina, o, per meglio dire, un borgo rinomato però per la sua bella cattedrale, testimone della
consacrazione di re Clodoveo.
I miei genitori erano poco ricchi, ma molto onesti: come beni non avevano che una piccola casa che gli era sempre
appartenuta e di cui erano proprietari vent'anni prima della mia nascita, ed inoltre, un migliaio di franchi ai quali
bisogna aggiungere i pochi luigi provenienti dai risparmi di mia madre...
Mio padre era ufficiale dell'esercito del re. Era un uomo grande, magro, dai capelli neri, con la barba, e con gli occhi e
la pelle dello stesso colore. Sebbene non avesse avuto che 48 o 50 anni quando nacqui, gli si sarebbero di certo potuti
dare 60 o 58. Era di carattere vivace, ardente, spesso si adirava e non sopportava nulla che gli dispiacesse.
Mia madre era molto diversa: donna dolce, calma, si spaventava per un nonnulla, e ciononostante teneva la casa in
perfetto ordine. Era cosi calma che mio padre la faceva divertire come una signorina. Io ero il più amato. I miei fratelli
erano meno forti di me, seppure più grandi. Amavo poco lo studio, cioè imparare a leggere, scrivere e far di conto. Ma
se bisognava sistemare la casa, coltivare il giardino, fare commissioni, alla buon ora!, quello si che mi piaceva.
Mi ricordo che un giorno mio padre mi aveva promesso venti soldi, se gli avessi fatto bene una divisione, cominciai, ma
non potei finire. Ah! Quante volte mi ha promesso soldi, giocattoli, leccornie, e una volta anche cinque franchi, se
avessi potuto leggergli qualche cosa. Malgrado questo, mio padre mi mandò a scuola non appena ebbi dieci anni. Perché
- mi chiedevo - imparare il greco, il latino? Non lo so. Non ne abbiamo davvero bisogno. Che mi importa di essere
promosso, a che serve essere promosso, a nulla, no? E invece sì: dicono che non si ottiene un posto se non quando si è
promossi. Ma io non voglio posti; camperò di rendita. E quand'anche ne volessimo uno, perché apprendere il latino?
Nessuno parla questa lingua. Qualche volta ne vedo un po' nei giornali, ma grazie a Dio non sarò mai un giornalista.
Perché imparare storia e geografia? È vero che abbiamo bisogno di sapere che Parigi è in Francia, ma nessuno domanda
a quale grado di latitudine. In quanto alla storia, imparare la vita di Chinaldone, Nabopolassar, di Dario, di Ciro e di
Alessandro, e dei loro altri famosi compari dai loro nomi diabolici, è un supplizio! Cosa mi importa se Alessandro è
stato celebre? cosa mi importa... Chissà se i latini sono esistiti? Potrebbe essere una lingua inventata; e anche se sono
esistiti, che mi lascino vivere di rendita e si tengano per loro la loro lingua. Che male gli ho fatto perché mi pongano al
supplizio? Passiamo al greco. Questa sporca lingua non è parlata da nessuno, nessuno al mondo!... Ah! dincibacco di un
dincibacco! Diamine! io vivrò di rendita; non è mica bello consumare i calzoni sui banchi di scuola, perdincibacco!
Per essere lustrascarpe, guadagnarsi un posto di lustrascarpe, bisogna passare un esame; perché i posti che vi sono
offerti sono quelli di lustrascarpe, o porcaio, o bovaro. Grazie a Dio io non ne voglio, io, dincibacco! E per ricompensa
vi si accordano ceffoni; vi si chiama animali, cosa per nulla vera, mezzo uomo, ecc...
Ah! perdincibacco!... Il seguito prossimamente.
ARTHUR.
INVOCAZIONE A VENERE
Madre dei figli d'Enea, o delizia degli Dei,
delizia dei mortali, sotto gli astri celesti
Venere, tutto tu popoli: l'onda ove la nave corre,
il sol fecondo: tutto per te respira,
germina, s'erge e mira il sole lucente!
Tu appari... Innanzi al tuo radioso volto
scompaiono i venti e le nuvole oscure:
l'Oceano ti sorride; fertile d'opere belle,
la Terra schiude i fiori soavi sotto i tuoi piedi;
il giorno è più brillante sotto gli azzurri cieli!
Non appena Aprile riappare, e, gonfio di giovinezza,
viene a recarti una dolce tenerezza,
e di zefiro il soffio forza la sua prigione,
le aeree genti annunciano la tua stagione:
l'incantato uccello subisce il tuo potere, o Dea;
le greggi selvagge scalpitano nell'erbe folte,
e ne fendono l'onda nuotando, e ogni essere vivente,
incatenato alla tua grazia, arde mentre ti brama!
Sei tu che nei mari, nei torrenti, nelle montagne,
nei boschi di nidi popolosi, e nelle verdi campagne,
versando in ogni cuore l'amore caro e pulsante,
li porti tra le età a diffondere il loro sangue!
Il mondo non conosce, o Venere, che il tuo impero!
83
Nulla si potrebbe senza il tuo levarti al giorno:
nulla ispira senza te, nulla può provare amore!
Al tuo divino concorso nell'opra mia io aspiro!
A. RIMBAUD.
Fuori del collegio di Charleville.
UN CUORE SOTTO LA TONACA
Intimità di un seminarista
«... O THIMOTINA LABINETTE!»
...O Timotina Labinette! Oggi che rivesto gli abiti sacri posso ricordare la passione, ora raffreddata e addormentata sotto
la tonaca, che lo scorso anno fece battere il mio giovane cuore sotto la mia mantella di seminarista!...
1° maggio 18...
...Ecco la primavera. La pianta di vite dell'abate germoglia nel suo vaso di terracotta: l'albero del cortile ha piccole
gemme tenere come verdi gocce sui suoi rami; l'altro giorno, uscendo dallo studio, ho visto alla finestra del secondo
piano qualcosa come il fungo nasale del sup. Le scarpe di J puzzano un po'; e ho notato che gli allievi escono
troppo spesso a... nel cortile; loro che vivevano nello studio come talpe, rintanati, piegati in due, con la loro faccia
arrossata l verso la stufa, con un alito pesante e caldo come quello delle vacche! Essi restano a lungo all'aria aperta, ora,
e quando tornano, ridacchiando, richiudono l'istmo dei pantaloni con grande cura - no, mi sbaglio, molto lentamente, -
con delle maniere, quasi svenevoli, macchinalmente, per questa operazione che di per sé è completamente futile...
2 maggio...
Il sup ieri è sceso dalla sua camera chiudendo gli occhi, con le mani nascoste, timoroso e intirizzito, ha trascinato ai
quattro passi nel cortile le sue ciabatte di canonico!...
Ecco il mio cuore che batte il tempo nel petto, e il mio petto che batte contro il lurido banco! Oh! Ora detesto i tempi in
cui gli allievi erano come pecoroni sudanti nei loro abiti sudici, e dormivano nella puzzolente atmosfera dello studio, al
lume della lampada a gas, nel molle calore della stufa!..
Distendo le braccia! Sospiro, stendo le gambe!... sento certe cose nella mia testa, oh! ma certe cose!...
4 maggio...
...Beh, ieri non ho più resistito: ho disteso le mie ali come l'arcangelo Gabriele, le ali del mio cuore. Il soffio dello
spirito santo mi ha percorso tutto l'essere! Ho preso la mia lira e ho cantato:
Avvicinatevi,
O Grande Maria!
O Madre Adorata!
Del dolce Gesù!
Sanctus Christus!
O Vergine incinta,
o madre santa,
abbi pietà di noi!
Oh, se voi sapeste quali misteriosi effluvi mi scuotevano l'anima mentre sfogliavo questa poetica rosa! Ho preso la
cetra, e come il Salmista, ho innalzato la mia voce innocente e pura nell'alto dei cieli! O altitudo altitudinum!...
7 maggio...
Ahimè! La mia poesia ha ripiegato le ali, ma come Galileo io dirò, abbattuto dall'oltraggio e dal supplizio: Eppur si
muove! - Si legga: Si muovono! - Avevo commesso l'imprudenza di lasciar cadere la precedente confidenza... J l'ha
raccolta, J il più feroce dei giansenisti, il più rigoroso satellite del sup e l'ha portata al suo capo, segretamente:
ma, il mostro, perché sprofondassi sotto gli insulti universali, aveva fatto passare per le mani di tutti i suoi amici la mia
poesia!
Ieri, il sup mi ha fatto chiamare: entro nel suo appartamento, sono in piedi innanzi a lui, forte della mia interiorità.
Sulla sua calva fronte fremeva come furtivo lampo l'ultimo capello rosso: i suoi occhi emergevano dal lardo, ma calmi,
pacifici; il suo naso, simile ad una mazza, si muoveva del suo solito moto: mormorava un oremus: si leccò l'estremità
del pollice, sfogliò qualche pagina del libro, e tirato fuori uno sporco pezzo di carta spiegazzato...
Graaaaaande Maaaariaaaa!...
Maaaadreee Adoooraaataaaa!
Deturpava la mia poesia! Sputava sulla mia rosa! Faceva il Brid'oison, Il Giuseppe, il bestione, per sporcare, per rendere
immondo quel virginale canto; balbettava e prolungava le sillabe con un sogghigno d'odio concentrato: e quando giunse
al quinto verso,... Vergine incinta! si fermò, preparò la sua voce nasale e sbottò! Vergine Incinta! Vergine Incinta! E lo
diceva con un tono, mentre il suo stomaco sporgente s'increspava come rabbrividendo, con un tono così orrendo, che un
rossore pudico mi copri il viso. Caddi in ginocchio, e distese in alto le braccia esclamai: Oh, padre!...
«La vostra lira! La vostra cetra! Giovanotto! La vostra cetra! Gli effluvi misteriosi! Che vi scuotevano l'anima! L'avrei
voluto vedere! Giovane anima, io noto lì, in quell'empia confessione, qualcosa di mondano, un pericoloso abbandono,
un cedimento, insomma!»
«Tacque, fece fremere dall'alto in basso l'addome, e più solenne: «Giovanotto, avete fede?» «- Padre, perché questa
parola? Stanno scherzando le vostre labbra?... Sì, io credo in tutto ciò che mi dice mia madre, la Santa Chiesa!» «Ma...
Vergine incinta!... È la concezione questa, giovanotto, è la concezione!...»
«Padre, io credo nella concezione!»
«Avete ragione, giovanotto, è una cosa...»
Tacque. Poi: «Il giovane J mi ha fatto un rapporto nel quale constata in voi un allargare le gambe di giorno in giorno
più evidente, quando vi trovate nello studio; egli afferma di avervi visto distendervi tutto sotto il tavolo, come un
ragazzino... scomposto. Questi sono fatti ai quali non avete niente da poter rispondere... Avvicinatevi, in ginocchio,
vicino a me; vi voglio interrogare con dolcezza; rispondetemi: allargate molto le gambe in studio?»
Poi mi metteva la mano sulla spalla intorno al collo, e i suoi occhi si facevano luminosi, e mi faceva dire certe cose
sugli allargamenti delle gambe... Ebbene, voglio dirvi che fu disgustoso, io lo so cosa vogliono dire, quelle scene là!...
Dunque, mi avevano fatto la spia, mi avevano calunniato il cuore ed il pudore, - ed io non potevo dire nulla, perché i
rapporti, le lettere anonime degli allievi gli uni contro gli altri al sup erano autorizzate, anzi prescritte, - ed io andai
in quella stanza a f... sotto la mano di quel ciccione!... Oh! il seminario!...
10 maggio
Oh! I miei condiscepoli sono spaventosamente cattivi e spaventosamente lascivi! Allo studio la conoscono tutti, questi
profani, la storia dei miei versi, e non appena volto la testa, incontro la faccia di bolso di D, che mi sussurra: E la tua
cetra, e la tua cetra, e il tuo diario? Poi quell'idiota di L riprende: E la tua lira? E la tua cetra? Poi tre o quattro
sussurrano in coro:
Grande Maria...
Madre adorata!
Io sono proprio un gran sempliciotto: - Gesù, non mi dò davvero la zappa sui piedi! - Ma insomma, io non faccio la
spia, non scrivo lettere anonime, ed ho dalla mia la santa poesia ed il mio pudore!...
Dunque non sapete perché muoio d'amore?
Il fiore mi dice: salve: l'uccello mi dà il buongiorno:
salve; è primavera! È l'angelo della tenerezza!
Dunque non sapete perché bollo d'ebbrezza!
Angelo della nonna, angelo della culla mia,
dunque non sapete che io divengo uccello,
che la mia lira freme e che io batto l'ali
come una rondinella?...
Ho composto questi versi ieri, durante la ricreazione; sono entrato nella cappella, mi sono chiuso in un confessionale, e
lì la mia giovane poesia ha potuto palpitare ed involarsi, nel sogno e nel silenzio, verso le sfere dell'amore. Poi, siccome
vengono a prendermi ogni foglietto che ho in tasca di notte e di giorno, ho cucito questi versi in fondo al mio indumento
più intimo, quello che tocca direttamente la mia pelle, e, durante le ore di studio, tiro, sotto la veste, la poesia sul mio
cuore, e la stringo a lungo, sognando...
Gli avvenimenti si sono accumulati, dalla mia ultima confessione, avvenimenti molto solenni, avvenimenti che
avrebbero dovuto influire sulla mia futura vita interiore in modo forse molto terribile!
Timotina Labinette, io ti adoro!
Timotina Labinette, io t'adoro! t'adoro!
lasciami cantare sul mio liuto, come il divino Salmista sul suo salterio, come ti ho vista e come il mio cuore è balzato al
tuo per un eterno amore!
Giovedì, era giorno d'uscita: noi usciamo per due ore; io sono uscito: mia madre, nella sua ultima lettera, mi aveva
detto: «Tu andrai, figlio mio, ad occupare superficialmente la tua uscita dal Signor Césarin Labinette, intimo del tuo
defunto padre, al quale tu devi presentarti un giorno o l'altro prima della tua ordinazione;...»
...Io mi presentai al Signor Labinette il quale mi obbligò cortesemente, senza dire una parola, ad essere relegato nella
cucina: sua figlia, Timotina, rimase da sola con me, prese una pezza, asciugò una gran ciotola panciuta appoggiandola
sul suo cuore, e di colpo mi disse, dopo un lungo silenzio: E allora, signor Leonardo?...
Fino ad allora, confuso di vedermi con questa giovane creatura nella solitudine della cucina, avevo abbassato gli occhi
ed invocato il sacro nome di Maria: risollevai il capo arrossendo, e, davanti alla bellezza della mia interlocutrice, non
potei che balbettare un debole: Signorina?...
Timotina! com'eri bella! Se fossi un pittore, riprodurrei sulla tela i tuoi sacri tratti con questo titolo: la Vergine della
ciotola! Ma non sono che un poeta, e la mia lingua non può che celebrarti incompletamente...
La stufa nera, con i suoi buchi dove fiammeggiavano le braci come occhi rossi, lasciava fuggire, dalle casseruole piccoli
fili di vapore, dall'odore celestiale di zuppa di cavolo e fagioli; e davanti a quella, aspirando con il dolce nasino l'odore
di questi legumi, guardando il tuo grosso gatto con i begli occhi grigi, o Vergine della ciotola, tu tergevi il tuo vaso! Le
piatte bande e chiare dei tuoi capelli s'incollavano pudicamente sulla tua gialla fronte simile al sole; dai tuoi occhi
scendeva rapido un bluastro solco fino in mezzo alla tua guancia, come a Santa Teresa! il tuo naso, pieno dell'odore dei
fagioli, sollevava le delicate nari; una peluria leggera serpeggiando sulle tue labbra, contribuiva non poco a dare una
bell'energia al tuo volto; e, sul mento, brillava un bel segno bruno dove fremevano dei folli dolci peli: i tuoi capelli
erano modestamente tenuti sull'occipite da forcine; ma un ciuffo corto se ne fuggiva... Cercai invano i tuoi seni; tu non
ne hai: tu disdegni questi mondani ornamenti: il tuo cuore e i tuoi seni!... Quando ti voltasti per colpire col largo piede il
gatto dorato, vidi salire le scapole tue e sollevarti le vesti, e fui punto dall'amore dinanzi alla graziosa curva dei due
pronunciati archi delle tue reni!... Da quel momento, io t'adorai: io adoravo non i capelli, non le tue scapole, non la
curva inferiore e posteriore: ciò che adoro in una donna, in una vergine, è la santa modestia; ciò che mi fa sussultare
d'amore è il pudore è la devozione; questo adorai di te, o giovane pastorella!... Provai ad esprimerle la mia passione;
d'altra parte il mio cuore, il mio cuore mi tradiva! Non rispondevo che con frasi interrotte alle sue domande; molte volte
la chiamai Signora invece che Signorina, nel mio turbamento! A poco a poco, ai magici accenti della sua voce mi sentii
soccombere; infine risolsi di lasciarmi andare, e di innescare tutto: e, a non so più quale domanda mi aveva fatto, mi
misi una mano sul cuore e con l'altra presi un rosario che avevo in tasca, ne feci emergere la croce bianca, e con un
occhio verso Timotina e l'altro al cielo, risposi dolorosamente e teneramente, come il cervo alla cerva:
«Oh, sì, signorina Timotina!!!!!»
Miserere! Miserere! - Nel mio occhio aperto verso il soffitto cadde ad un tratto una goccia di salamoia, che scorreva da
un prosciutto appeso sopra di me, e, quando tutto rosso dalla vergogna e ridestato dalla mia passione, abbassai la fronte,
mi accorsi che nella mia mano sinistra non stringevo che uno scuro poppatoio invece di un rosario; - mia madre me lo
aveva dato lo scorso anno perché lo dessi al piccolo di non so quale madre! - Dall'occhio fisso al soffitto colò la amara
salamoia: - ma dall'occhio che ti contemplava, o Timotina, scorse una lacrima d'amore, lacrima di dolore!...
Un'ora più tardi, quando Timotina mi annunciò uno spuntino a base di fagioli e frittata al lardo, sconvolto dal suo
fascino, risposi a mezza voce: «Ho il cuore così pieno, vedete, da rovinarmi lo stomaco!» E mi misi a tavola; oh, ancora
lo sento, il suo cuore aveva risposto al richiamo del mio; durante lo spuntino, ella non mangiò: «Non trovi che si senta
una specie di odore?» ripeteva; suo padre non capiva; ma il mio cuore aveva compreso: era la Rosa di David, la Rosa di
Jesse, la Rosa mistica della scrittura; era l'Amore!
Si alzò di colpo e andò in un angolo della cucina, e mostrando il doppio fiore delle sue reni cacciò il braccio in fondo ad
un deforme mucchio di stivali, di varie calzature, dalle quali balzò fuori il gattone; buttò tutto in un vecchio armadio
vuoto; poi tornò al posto suo e interroga inquieta l'atmosfera; d'improvviso aggrottò le ciglia ed esclamò:
«C'è ancora odore!...»
«Sì, c'è odore», rispose suo padre scioccamente; (non poteva capire, il profano!).
Mi accorsi che non era altro che gli intimi moti della passione della mia virginea carne,! L'adoravo, e assaporavo con
amore la aurea frittata, le mie mani battevano il tempo con la forchetta, e sotto la tavola i miei piedi fremevano d'amore
nelle scarpe!...
Ma ciò che mi fu come raggio di luce, come un eterno pegno d'amore, come un diamante di tenerezza da parte di
Timotina, fu l'adorabile cortesia che ebbe, quando me ne andai, di offrirmi un paio di candidi calzini, con un sorriso e
con queste parole:
«Li volete per i vostri piedi, signor Leonardo?»
Timotina! Io t'adoro, te e tuo padre, te e il tuo gatto:
...Vas devotionis,
Rosa mystica,
Timotina: Turris davidica, Ora pro nobis!
Coeli porta,
Stella maris,
17 maggio.
Cosa mi importa ora dei rumori del mondo e dei rumori dello studio? Cosa mi importa della gente che mi sta vicino,
incurvata da pigrizia e languore? Stamattina tutti i volti, appesantiti dal sonno, stavano incollati ai tavoli; un russare,
simile al grido della tromba del Giudizio, un sordo e lento russare si alzava da quel vasto Getsemani. Io, stoico e sereno,
eretto al di sopra di tutti quei morti come una palma al di sopra delle rovine, disprezzando gli odori e i rumori
sconvenienti, mi reggevo il capo con la mano e ascoltavo battere il mio cuore pieno di Timotina, e i miei occhi si
annegavano nell'azzurro del cielo, intravisto attraverso i vetri superiori della finestra!...
18 maggio.
Grazie allo Spirito Santo che mi ha ispirato questi versi graziosi: versi che voglio incastonare nel mio cuore; e quando il
cielo vorrà che io veda di nuovo Timotina glieli darò, in cambio dei suoi calzini!...
L'ho intitolata «La Brezza»:
Nel suo bozzolo di cotone
dorme lo zefiro dal dolce alito
nel suo nido di seta e di lana
dorme lo zefiro dal gaio mento!
Quando lo zefiro alza la sua ala
dentro il suo bozzolo di cotone
quando corre dove il fiore chiama,
che dolce olezzo in quell'alito soave!
O quintessenziata brezza!
O quintessenza dell'amore!
Quando la rugiada è svaporata
si sente nell'aria un olezzo!
Gesù! Giuseppe! Gesù! Maria!
è come un'ala di condor
che t'assopisce se preghi!
Ci penetra nel cuore e addormenta!
La fine è troppo intima e troppo soave: la serbo perciò nel tabernacolo dell'anima mia. Alla prossima uscita la leggerò
alla mia divina, aulente Timotina. Aspettiamo con calma e raccoglimento.
Signore: sia fatta la tua volontà: non metterò ostacoli! Se tu vorrai distogliere da questo tuo servo l'amore di Timotina
puoi farlo di certo: ma, Signore Gesù, non hai forse amato tu stesso, e non ti ha forse insegnato la lancia dell'amore a
compatire le sofferenze degli sventurati? Prega per me!
Oh! Attendevo da tempo l'uscita del 15 di giugno per due ore: avevo sedato la mia anima dicendole: quel giorno sarai
libera! Il 15 giugno avevo ravviato i miei modesti capelli, e avvalendomi di un'odorosa pomata rosa, li avevo incollati
sulla fronte come le bande di Timotina; mi ero impomatato le sopracciglia, avevo spazzolato con cura la veste nera,
soppresso con abilità certe scoccianti deficienze della mia toletta, e mi presentai al sospirato campanello del signor
Césarin Labinette. Egli giunse, dopo un lungo tempo, con la calotta alla buona sull'orecchio, un ciuffo di capelli diritti
ed impomatati che gli tagliavano di netto il viso come uno sfregio, con una mano nella tasca della vestaglia a fiori gialli
e l'altra sul saliscendi... Mi salutò secco e brusco, arricciò il naso gettando un occhio alle mie scarpe coi lacci neri, e mi
precedette tenendo le mani nelle tasche, tirando in avanti la vestaglia come fa l'abate con la tonaca, e modellando
così al mio sguardo il suo didietro.
Lo seguii.
Attraversò la cucina e io entrai nel salotto dopo di lui. Oh! quel salotto! Ce l'ho fisso nella memoria dagli spilli del
ricordo! I parati erano a fiori scuri; sul caminetto c'era una gran pendola di legno nero, a colonne; due vasi azzurri con le
rose; sulla parete, un quadro della battaglia di Inkermann, un disegno a matita di un amico del Césarin, che raffigurava
un mulino con la ruota tuffata in un ruscelletto simile ad uno sputo, disegno simile ad uno scarabocchio per principianti.
Come preferisco la poesia!...
Nel mezzo del salotto c'era una tavola con una gran tovaglia verde intorno alla quale il mio cuore non vide che Timotina
benché vi fossero anche l'amico del signor Césarin, già esecutore della beneficienza parrocchiale di don  e la sua
consorte, signora di Riflandouille, e benché il signor Césarin, subito dopo il mio arrivo fosse tornato a sedersi lì accanto,
appoggiando i gomiti.
Presi una sedia imbottita, pensando che una parte di me si sarebbe poggiata ad una tappezzeria probabilmente fatta da
Timotina, salutai tutti e, messo il mio cappello nero sul tavolo, davanti a me, come un bastione, ascoltai...
Io non parlavo, ma il mio cuore parlava! I signori proseguirono la partita a carte già iniziata: notai che baravano senza
ritegno e questo mi diede una assai penosa sorpresa. Conclusa che fu la partita, si sedettero in circolo attorno al camino
vuoto; io stavo in uno degli angoli seminascosto dall'enorme amico di Césarin la cui sedia mi divideva da Timotina:
dentro di me ero felice della poca attenzione che mi si prestava; relegato dietro la sedia del sagrestano onorario, potevo
lasciar vedere sul mio volto i moti del cuore senza che nessuno potesse notarmi: mi abbandonai così ad un dolce
trasporto; lasciai che la conversazione iniziasse e si animasse fra quelle tre persone; Timotina, infatti, parlava
raramente; lanciava al suo seminarista occhiate amorose, e non osando guardarlo in volto, volgeva i suoi chiari occhi
verso le mie ben lucidate scarpe!... Io dietro al grosso sagrestano mi lasciavo andare con il mio cuore.
Cominciai a chinarmi verso Timotina alzando gli occhi al cielo. Il suo capo era rivolto altrove. Mi misi a posto, e con la
testa inclinata sul petto emisi un sospiro: lei non si mosse. Mi riabbottonai, mossi le labbra, accennai un segno della
croce: lei non notò nulla. Allora, rapito, furioso d'amore, mi chinai profondamente verso di lei con le mani giunte come
in comunione, emettendo un Ah!... lungo e doloroso. Miserere! mentre gesticolavo - e pregavo, caddi dalla sedia con
uno schianto, il grosso sagrestano si voltò ridacchiando e Timotina disse a suo padre:
«Toh! Il signor Leonardo cola a terra!»
Suo padre ridacchiò! Miserere!
Il sagrestano mi ripiantò, rosso dalla vergogna e indebolito dall'amore, sulla mia sedia imbottita, e mi fece posto. Ma io
chinai gli occhi, volevo dormire! Quella compagnia era fastidiosa e neppure indovinava quell'amore che penava
nell'ombra: volli dormire! Ma udii che la conversazione volgeva su di me!... Riaprii stancamente gli occhi... Césarin e il
sagrestano fumavano un sigaro fino, con ogni possibile leziosaggine, cosa che li rendeva spaventosamente ridicoli; la
signora del sagrestano, sull'orlo della sedia, col petto concavo chino in avanti e dietro le pieghe del vestito giallo che le
si ergevano gonfiandosi sino al collo, allargando attorno a sé l'unica gala, sfogliava deliziosamente una rosa: uno
spaventoso sorriso le schiudeva le labbra, e mostrava sulle aride gengive due denti gialli e neri come maioliche di una
vecchia stufa. - Tu, Timotina, eri bella, col tuo bianco colletto, con gli occhi in basso e le piatte bande!
«È un giovane di avvenire sicuro: il suo presente fa ben sperare per il futuro, diceva il sagrestano sprigionando un'onda
di fumo grigio...»
«Oh! Il signor Leonardo onorerà l'abito!» dis se con tono nasale la sagrestana: affiorarono i due denti!...
Io avvampavo, come uno scostumato giovinetto; vidi che le sedie si allargavano via da me e che si mormorava sul mio
conto...
Timotina continuava a fissare le mie scarpe; quei due denti odiosi mi minacciavano... il sagrestano rideva con ironia:
stavo sempre a testa in giù!...
«Lamartine è morto...» disse d'improvviso Timotina.
Cara Timotina! Era per il tuo adoratore, per il tuo povero poeta Leonardo che buttavi nella conversazione il nome di
Lamartine; allora sollevai il capo, sentii che soltanto il pensiero della poesia poteva rendere la verginità a quei bestioni,
sentivo le ali palpitare, e raggiante dissi, fissando Timotina:
«Aveva bei gioielli alla sua corona, l'autore delle Meditazioni poetiche!
«Il cigno dei versi è morto!» disse la sagrestana.
«Sì, ma ha innalzato il suo funereo canto», ripresi al colmo dell'entusiasmo.
«Ma - esclamò la sagrestana - anche il Signor Leonardo è poeta! Sua madre mi ha mostrato lo scorso anno saggi della
sua musa!...»
Giocai d'audacia:
«Oh, Signora, non ho portato con me né la mia cetra né la mia lira, ma...»
«Oh, ma la cetra la porterà un'altra volta...»
«Ciononostante, se la cosa non dispiace alla onorevole compagnia, - e qui estrassi il foglietto dalla tasca - vi leggerei
alcuni miei versi... Li dedico alla Signorina Timotina.»
«Sì, sì, giovanotto! Benissimo! reciti, reciti, vada in fondo alla stanza...» Indietreggiai... Timotina mi guardava le
scarpe..; La sagrestana fece la madonna: i due signori si erano chinati l'uno verso l'altro... Arrossii... tossii e cantando
teneramente dissi:
Nel suo bozzolo di cotone
dorme lo zefiro dal dolce alito
nel suo nido di seta e di lana
dorme lo zefiro dal gaio mento!
Tutti gli astanti scoppiarono a ridere: i signori si chinavano l'uno verso l'altro per fare commenti grossolani; ma ciò che
più atterriva era l'aria della sagrestana, che con lo sguardo al cielo faceva la mistica e sorrideva coi denti orribili!
Timotina, Timotina scoppiava dalle risa! Fui percosso da un colpo mortale: Timotina si reggeva la pancia!... «Un dolce
zefiro nel cotone, è soave, soave!...» faceva tirando su col naso il vecchio Césarin... Credetti di accorgermi di qualcosa...
ma quello scoppio di risa non durò che un secondo: tutti cercarono di ricomporsi, con qualche incontrollabile accesso di
ilarità... «Continui, giovanotto, va bene, va bene!»
Quando lo zefiro alza la sua ala
dentro il suo bozzolo di cotone...
quando corre dove il fiore chiama,
che dolce olezzo in quell'alito soave!
Stavolta un'enorme risata scosse il mio uditorio; Timotina guardava le mie scarpe: avevo caldo, i piedi mi bollivano
sotto il suo sguardo e sguazzavano nel sudore; mi dicevo infatti: questi calzini che porto da un mese sono un dono
dell'amor suo, gli sguardi che rivolge ai miei piedi sono una testimonianza del suo amore: lei mi adora!
Ed ecco che non so che odorino mi parve uscire dalle scarpe: oh! capii le orrende risate degli astanti! Capii che
fuorviata dalla cattiva compagnia, Timotina Labinette, Timotina non avrebbe mai potuto dar libero sfogo alla sua
fiamma! Capii che anch'io avrei dovuto in me divorare quel dolente amore sbocciato nel mio cuore in un pomeriggio di
maggio, nella cucina dei Labinette, dinanzi alla sinuosa curvatura posteriore della Vergine della ciotola!
- Le quattro, ora del rientro, suonavano alla pendola del salotto; ebbro, arso d'amore e folle di dolore, afferrai il
cappello, fuggii rovesciando una sedia e attraversai il corridoio mormorando: Adoro Timotina, e fuggii senza fermarmi
fino al seminario...
Le falde della mia nera veste mi svolazzavano dietro, al vento, come sinistri uccellacci!...
Oramai, lascio alla divina musa la cura di lenire la mia pena; martire d'amore a diciott'anni, penso nel mio scoramento a
un altro martire del sesso che fa la nostra gioia e felicità; non avendo più la mia amata, amerò la fede! Cristo, Maria mi
stringano al seno: io li seguo, non son degno di sciogliere i lacci ai calzari di Gesù; ma che dolore! che pena! A
diciott'anni e sette mesi anch'io porto una croce e una corona di spine! ma, nella mano, invece del giunco, io ho la cetra!
Questo sarà il balsamo per la mia piaga!...
Oggi sono stato rivestito dell'abito sacro; sto per diventare un servo di Dio; avrò una parrocchia e una modesta perpetua
in un ricco paese. Ho la fede; lavorerò per la mia salvezza e, senza essere spendaccione, vivrò come un buon servitore
di Dio con la sua serva. Mia madre, la sacra Chiesa, mi riscalderà sul suo seno: che sia benedetta! Che Dio sia
benedetto!...
...Quanto alla brutalmente diletta passione che serbo in fondo al cuore, saprò sopportarla con fermezza: senza
riaccenderla, potrò talvolta riportarla alla memoria: sono cose molto dolci! - Io, d'altra parte, ero nato per l'amore e per
la fede! - Forse un giorno, tornando in quella città, avrò la gioia di confessare la mia cara Timotina...E poi di lei
conservo un dolce ricordo: da un anno non mi son tolto i calzettoni che mi ha donato...
Quei calzettoni, o mio Dio! me li terrò ai piedi fin nel tuo santo paradiso!...
GLI STUPRI
«GLI ANTICHI ANIMALI MONTAVANO, ANCHE IN CORSA»
Gli antichi animali montavano, anche in corsa,
con glandi bardati di sangue e d'escrementi.
I nostri padri esponevano il membro fieramente
tra le pieghe della guaina e la grana della borsa.
Nel medioevo per la damina, angelo o troia,
ci voleva un gagliardo dal solido arnese;
anche un Kléber, secondo le mutande che mentono
forse un poco, non doveva mancare di risorse.
D'altronde l'uomo è uguale al più fiero mammifero;
l'enormità del loro membro a torto ci stupisce;
ma una sterile ora è suonata: il cavallo
ed il bue hanno represso i loro ardori, e nessuno
oserà più drizzare il suo organo genitale
nei boschetti dove brulica un'infanzia buffona.
«LE NOSTRE CHIAPPE NON SONO LE LORO. SPESSO HO VISTO»
Le nostre chiappe non sono le loro. Spesso ho visto
gente sbottonata dietro qualche siepe
e, nei bagni sfrontati dove l'infanzia s'allieta
ho osservato il disegno e l'effetto del nostro culo.
Più sodo, pallido in molti casi, è provvisto
di evidenti rilievi che tappezzano la trama
dei peli; per quelle, e solo nel solco
grazioso che fiorisce il lungo e folto raso.
Un'ingegnosità toccante e meravigliosa
come non si vede neppure negli angeli delle sacre pitture
imita la guancia che il sorridere increspa.
Oh! essere così nudi, cercare gioia e riposo,
con la fronte volta alla porzione gloriosa
e liberi entrambi mormorare singhiozzi?
«OSCURO E INCRESPATO COME UN GAROFANO VIOLETTO»
Oscuro e increspato come un garofano violetto
respira, umilmente rannicchiato nel muschio
ancora umido d'amore che segue il clivo dolce
delle bianche chiappe fino al cuore dell'orlo.
Filamenti simili a lacrime di latte
hanno pianto sotto il vento crudele che le respinge
attraverso i piccoli grumi d'una rossa marna
perché si perdano dove il pendio li chiama.
Il mio sogno sovente s'abboccò alla sua ventosa;
la mia anima, del materiale coito gelosa,
ne fece una fulva gronda e suo nido di singhiozzi.
È l'estasiata oliva ed il carezzevole flauto,
è il tubo dove scende la celeste pralina,
femminile Canaan racchiuso nel madore.
O Fandonie! o Gigli! argentee Clisopompe!
Sdegnosi del lavoro e delle fami!
L'aurora v'empie di un amore detergente!
Una dolcezza di cielo imburra i vostri stami!
C'è a Roma, nella Sistina
coperta d'effigi cristiane
una cassetta scarlattina
che asciuga vetusti nasi:
nasi di asceti di Tebaide,
nasi di canonici del Graal Santo
dove la livida notte si rapprende
e l'antico sepolcrale canto
nella loro mistica aridità
ogni mattina introducono
una scismatica immondizia
che si riduce in fine polvere.
Sognatore, Scapino
il coniglio gratta
sotto il suo cappotto.
- Colombina,
che si chiavò -
- Do, mi -, strimpella
l'occhio del coniglio
che tozzo, tapino,
si arrovella.
«OCCUPAVO UN VAGONE DI TERZA: UN VECCHIO PRETE»
Occupavo un vagone di terza: un vecchio prete
sporse la pipa e mise alla finestra,
verso le brezze, la sua fronte calma dai peli canuti.
Poi quel cristiano, sfidando i grevi scherni,
e giratosi, energicamente mi domanda
e triste a un tempo, d'una piccola cicca
di tabacco,- essendo stato capo cappellano
d'un rigetto reale di nuovo condannato; -
per impastar la noia d'un tunnel, oscura vena,
che s'offre ai viaggiatori, presso Soissons, città d'Aisne.
«PREFERISCO SENZA DUBBIO, IN PRIMAVERA, LA TRATTORIA»
Preferisco senza dubbio, in primavera, la trattoria
dove ai castani nani gela il ramoscello,
verso la campagna stretta e comunale, nel mese
di Maggio - cagnolini cacciati una volta per tutte
tornano ai Bevitori a triturare i giacinti
delle aiuole. E si sente, fino a sere di giacinto
sul tavolo d'ardesia dove l'anno settecentoventi
un diacono incise il suo soprannome latino
magro come una prosa sui vetri d'una chiesa,
la tosse dei neri fiaschi che mai li inebria.

Giovane pappone
Copricapo
di seta
cazzetto
d'avorio
toletta
assai nera
Paul pensa,
dispone,
progetta,
slinguetta,
sulla pera,
s'affretta,
bacchetta
e cacchetta.

Il povero postiglione, sotto il baldacchino di ferro bianco,
scaldando un enorme gelone nel suo guanto,
porta il suo zeppo omnibus alla riva sinistra,
e dal suo inguine in fiamme sposta la borsa.
E dove in una dolce ombra stanno due gendarmi,
mentre l'onesto interno guarda nel cielo profondo
la luna che si culla nella sua verde ovatta,
malgrado l'editto e l'ora ancora delicata,
e l'omnibus rientra all'Odeon, impuro
il vizio guaisce nel crocevia oscuro!


È una povera scopa di arbusti, troppo dura
per una stanza o per la tinta d'un muro.
L'uso è straziante, non riderne.
La sua radice strappata a chissà quale prato antico
secca il suo crine inerte: il suo manico è sbiancato.
Come un legno d'isola alla canicola arrossato.
Lo spago sembra una treccia gelata.
Io amo di quest'oggetto il sapore desolato;
e vorrei lavare i tuoi ampi bordi di latte,
o luna, dove lo spirito delle morte sorelle si diletta.


Quanto spesso si badò, mio caro Coglione!...
più che allo Zio Vincitore, al Piccolo Spintone!...
Che tutto l'istinto onesto viene dal debole Popolo!...
Ahimè! Che vi fece rivoltare la vostra bile!...
E che ci concesse di tirare il chiavistello
davanti al Vento che i fanciulli chiamano Barì-barù!...

Bluastri tetti e bianche porte
come nelle domeniche notturne,
al confine della città, senza rumore
la via è bianca, ed è notte.
La strada ha strane case
con persiane d'angeli
ma, verso un paletto, ecco
accorre malvagio e intirizzito,
94
un nero angioletto: tituba,
per le troppe giuggiole mangiate.
Egli caga: poi svanisce:
ma la sua maledetta cacca pare,
sotto la santa luna errante
di lordo sangue lieve una cloaca.

Le sere d'estate, sotto l'occhio ardente delle vetrine,
quando la linfa freme sulle grate oscure
radiante ai piedi d'esili castani,
fuori di questi gruppi neri, allegri o casalinghi,
succhiatori di pipe o baciasigari,
nel chiosco stretto di mezza pietra dove mi perdo,
- mentre in alto rosseggia l'insegna d'Ibled, -
sogno che d'inverno gelerà il Tibet
un rombo d'acqua limpida, placando l'onda umana,
- e che l'aspro vento non risparmi alcuna vena.

Ai libri da comodino, libri d'arte serena
Obermann e Genlis, Ver-Vert e il Lutrin,
indifferente alle grigie e strambe novità
io spero, essendo alfine giunta la vecchiezza,
di aggiungere il trattato del dottor Venetti.
Io saprò, di ritorno da un pubblico di ebeti,
gustare il fascino antico di disegni essenziali.
Scrittore e incisore hanno dorato le miserie
sessuali: e, non è cosi?, cordiale:
Dr Venetti, Trattato d'Amor coniugale.

Qual è dunque questo impenetrabile e oscuro mistero?
Perché, senza spiegare la bianca vela, affonda
ogni giovane e armata barca regale?
Rovesciamo il dolore dei nostri lacrimatoi. -

L'amore vuole vivere sulle spalle della sorella,
l'amicizia vive sulle spalle del fratello.

Lo scettro, appena riverito,
non è che la croce d'un grande calvario
sul vulcano delle nazioni!

Oh! l'onore gronda sul tuo baffo maschio!

Perdono, padre mio!
Da giovane, alle fiere di campagna
cercavo non il dozzinale tiro dove
ad ogni colpo si guadagna,
ma il luogo d'urla dove asini sfiancati
sfoggiavano i lunghi tubi insanguinati
che ancora non comprendo!...
E poi mia madre,
con la camicia dall'odore amaro,
sebbene fosse sfilacciata in basso e gialla come un frutto,
mia madre che a letto montava fragorosa
- ma figlio del lavoro, - mia madre, con la sua coscia
di donna matura e le grosse anche che raggrinzano
le vesti, mi diede un calore da non dire!...
Un'onta cruda ma calma fu
quando la mia sorellina, tornata da scuola,
consunti gli zoccoli sul ghiaccio,
pisciò, guardandosi fuggire dal suo labbro
roseo e stretto, un dolce filo d'orina!...
Oh, perdono!
Talvolta pensavo a mio padre:
la sera, i giochi di carte e le frasi grevi,
il vicino, e me che ero scartato, le cose che vidi...
- Perché un padre è inquietante! - e le cose fantasticate!...
Il suo tenero ginocchio talora; i suoi calzoni
che il mio dito desiderava sbottonare... - oh no! -
per avere il suo grande membro, duro e scuro,
quando la sua pelosa mano mi cullava!
Non parlerò
del vaso, la scodella col manico, pezzi da soffitta,
di almanacchi con la copertina rossa, il cesto
di filacce, e la Bibbia, e i ripostigli, la serva,
la Santa Vergine, e il crocefisso...
Oh, nessuno
fu mai così turbato, così stordito!
Ed ora, che mi sia perdonato:
perché i sensi infetti m'hanno reso vittima,
svelo i segreti dei miei giovani peccati!...
..
Poi, - che io possa parlare al Signore!-
perché la pubertà tardiva e la sfortuna
del mio tenace glande troppo sfruttato? Perché l'ombra
così lenta al basso ventre? E quel terrore immenso
che sempre empie la gioia come nera ghiaia?
- Io, io fui sempre stupefatto! Sapere cosa?

Perdonato?...
Riprenditi lo scaldapiedi blu,
padre mio.

Oh, che infanzia!

Quell'anno in cui nacque il principe imperiale
mi lascia un ricordo molto cordiale
d'una limpida Parigi dove N d'oro e di neve
alle grate del palazzo, ai gradini del maneggio
brillano infiocchettati in tricolore.
Tra il pubblico ondeggiare di cappelli gualciti
di caldi gilè a fiori e vecchi cappotti,
e di canti di vecchi operai nelle osterie,
l'Imperatore marcia sui luoghi fioriti, nero
e impeccabile, con la Santa spagnola, di sera.

Il fanciullo che raccoglie le palle, il Pubero
dove circola il sangue dell'esilio e d'un Padre
illustre sente sorgere la sua vita con la speranza
della sua figura, della sua statura, e vuole guardare
altre tende da quelle del Trono e dei Presepi.
Così il suo busto squisito non aspira più alla breccia
dell'Avvenire! - Ha abbandonato gli antichi giochi -
Oh, il suo dolce sogno, o il suo bell'Enghiens! Il suo sguardo
si profonda in qualche immensa solitudine;
«Povero giovane, è senz'altro l'abitudine!»

«OH! SE LE CAMPANE SONO DI BRONZO»
Oh! se le campane sono di bronzo
i nostri cuori traboccano di disperazione!
In Giugno milleottocentosettantuno
trucidati da un nero
noi Jean Baudry, noi Jean Balouche
avendo compiuto i nostri desideri
moriamo in questo losco campanile
abominando Desdouets!
VERSI DA CESSO
Di quel sedile sghembo
che ci sconquassa i visceri
il buco dev'essere stato murato
da vere canaglie
97
quando il famoso Tropmann distrusse re Enrico
l'assassino dovette sedersi su quel sedile
poiché lo stronzo Badingue e lo stronzo Enrico Quinto
son davvero degni di tale trono.

Ai piedi dei muri d'ombra, battendo i magri cani.

Dietro trasaliva in sussulti grotteschi
una rosa inghiottita nel ventre del portiere.

Bruna, aveva sedici anni quando fu data in sposa

Poiché amava suo figlio diciassettenne di tenero amore.

Voi avete
mentito, sul mio femore! Avete mentito, fulvo
apostolo! Volete fare degli spiantati
di noi? Vorreste pelarci la nostra calva fronte?
Ma io ho due femori storti e scheggiati!
Perché voi trasudate ogni giorno in collegio
sul colletto dell'abito, facendone una frittella,
siete una maschera da dentista, al maneggio
un cavallo rognoso che sbava scodelle,
credete di cancellare i miei quarant'anni di saggio!
Io ho il mio femore! Ho il mio femore! Ho il mio femore!
È questo che da quarant'anni si deforma
sul bordo della mia amata sedia di noce duro,
per sempre marchiato dal legno;
e quando io scoprirò il tuo organo impuro
a tutti i tuoi abbonati, pagliaccio,
che traggono il tuo organo flaccido nelle loro mani
..
Io farò ritoccare, per tutti i domani
questo femore lavorato da quarant'anni.
[LAMENTO DEI DROGHIERI]
Che entri in magazzino quando la luna specchiata
alle sue azzurre vetrine
che impugni sotto i nostri occhi cioccolata in scatola
98
«SONO»
Sono
[esplosioni?]..che sfondano?
No!
È un capo cuoco che ronfa come un basso.
«TRA GLI ORI, I QUARZI, LE PORCELLANE»
Tra gli ori, i quarzi, le porcellane
un banale vaso da notte,
sconcio reliquario di vecchie castellane
curva i suoi vergognosi fianchi sul mogano regale.
«OH! LE PERENNI VIGNETTE!»
Oh! le perenni vignette!
«E IL POETA UBRIACO MALTRATTAVA L'UNIVERSO»
E il poeta ubriaco maltrattava l'Universo.
«PIOVE DOLCEMENTE SULLA CITTÀ»
Piove dolcemente sulla città.
«STAI IN GUARDIA, O MIA VITA ASSENTE!»
Stai in guardia, o mia vita assente!
«QUANDO LA CAROVANA D'IRAN SI ARRESTÒ...»
[...] Quando la carovana d'Iran si arrestò presso la fontana di Ctésiphon, ella giunse alla disperazione di trovarla asciutta.
Gli uni accusavano i maghi, gli altri gli imani. I cammellieri si unirono alle imprecazioni [...] Si erano messi in marcia
dopo molte lune con [...] carico d'incenso, di mirra e d'oro. Il loro capo esclamò [...] decise di sopprimere [...] Alcuni
accettarono.
OPERE ATTRIBUITE
VELENO PERDUTO
Delle notti con la bionda e la bruna
nella camera nulla è rimasto,
né una trina d'estate
né una cravatta comune.
Nulla sul balcone dove il tè
si prende nelle ore della luna.
Non è rimasta traccia alcuna,
nessun ricordo è rimasto.
Sul bordo d'una tenda a pois blu
riluce una spilla dal capo d'oro
come un grande insetto che dorme.
Punta imbevuta d'un fine veleno
ti prendo. Che io sia preparato
nell'ora della brama di morte.
