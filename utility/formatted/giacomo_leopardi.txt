I nuovi credenti
Ranieri mio, le carte ove l’umana
Vita esprimer tentai, con Salomone
Lei chiamando, qual soglio, acerba e vana,
Spiaccion dal Lavinaio al Chiatamone,
5 Da Tarsia, da Sant’Elmo insino al Molo,
E spiaccion per Toledo alle persone.
Di Chiaia la Riviera, e quei che il suolo
Impinguan del Mercato, e quei che vanno
Per l’erte vie di San Martino a volo;
10 Capodimonte, e quei che passan l’anno
In sul Caffè d’Italia, e in breve accesa
D’un concorde voler tutta in mio danno
S’arma Napoli a gara alla difesa
De’ maccheroni suoi; ch’ai maccheroni
15 Anteposto il morir, troppo le pesa.
E comprender non sa, quando son buoni,
Come per virtù lor non sien felici
Borghi, terre, provincie e nazioni.
Che dirò delle triglie e delle alici?
20 Qual puoi bramar felicità più vera
Che far d’ostriche scempio infra gli amici?
Sallo Santa Lucia, quando la sera
Poste le mense, al lume delle stelle,
Vede accorrer le genti a schiera a schiera,
25 E di frutta di mare empier la pelle.
Ma di tutte maggior, piena d’affanno,
Alla vendetta delle cose belle
Sorge la voce di color che sanno,
E che insegnano altrui dentro ai confini
Che il Liri e un doppio mar battendo vanno.
Palpa la coscia, ed i pagati crini
Scompiglia in su la fronte, e con quel fiato
Soave, onde attoscar suole i vicini,
Incontro al dolor mio dal labbro armato
35 Vibra d’alte sentenze acuti strali
Il valoroso Elpidio; il qual beato
Dell’amor d’una dea che batter l’ali
Vide già dieci lustri, i suoi contenti
A gran ragione omai crede immortali.
40 Uso già contra il ciel torcere i denti
Finché piacque alla Francia; indi veduto
Altra moda regnar, mutati i venti,
Alla pietà si volse, e conosciuto
Il ver senz’altre scorte, arse di zelo,
45 E d’empio a me dà nome e di perduto.
E le giovani donne e l’evangelo
Canta, e le vecchie abbraccia, e la mercede
Di sua molta virtù spera nel cielo.
Pende dal labbro suo con quella fede
50 Che il bimbo ha nel dottor, levando il muso
Che caprin, per sua grazia, il ciel gli diede,
Galerio, il buon garzon, che ognor deluso
Cercò quel ch’ha di meglio il mondo rio;
Che da Venere il fato avealo escluso.
55 Per sempre escluso: ed ei contento e pio,
Loda i raggi del dì, loda la sorte
Del gener nostro, e benedice Iddio.
E canta; ed or le sale ed or la corte
Empiendo d’armonia, suole in tal forma
Dilettando se stesso, altrui dar morte.
Ed oggi del suo duca egli su l’orma
Movendo, incontro a me fulmini elice
Dal casto petto, che da lui s’informa.
Bella Italia, bel mondo, età felice,
65 Dolce stato mortal! grida tossendo
Un altro, come quei che sogna e dice;
A cui per l’ossa e per le vene orrendo
Veleno andò già sciolto, or va commisto
Con Mercurio ed andrà sempre serpendo.
70 Questi e molti altri che nimici a Cristo
Furo insin oggi, il mio parlare offende,
Perché il vivere io chiamo arido e tristo.
E in odio mio fedel tutta si rende
Questa falange, e santi detti scocca
75 Contra chi Giobbe e Salomon difende.
Racquetatevi, amici. A voi non tocca
Dell’umana miseria alcuna parte,
Che misera non è la gente sciocca.
Né dissi io questo, o se pur dissi, all’arte
80 Non sempre appieno esce l’intento, e spesso
La penna un poco dal pensier si parte.
Or mia sentenza dichiarando, espresso
Dico, ch’a noia in voi, ch’a doglia alcuna
Non è dagli astri alcun poter concesso.
Non al dolor, perché alla vostra cuna
Assiste, e poi sull’asinina stampa
Il piè per ogni via pon la fortuna.
E se talor la vostra vita inciampa,
Come ad alcun di voi, d’ogni cordoglio
Il non sentire e il non saper vi scampa.
Noia non puote in voi, ch’a questo scoglio
Rompon l’alme ben nate; a voi tal male
Narrare indarno e non inteso io soglio.
Portici, San Carlin, Villa Reale,
95 Toledo, e l’arte onde barone è Vito,
E quella onde la donna in alto sale,
Pago fanno ad ogni or vostro appetito;
E il cor, che né gentil cosa, né rara,
Né il bel sognò giammai, né l’infinito.
Voi prodi e forti, a cui la vita è cara,
A cui grava il morir; noi femminette,
Cui la morte è in desio, la vita amara.
Voi saggi, voi felici: anime elette
A goder delle cose: in voi natura
 Le intenzioni sue vide perfette.
Degli uomini e del ciel delizia e cura
Sarete sempre, infin che stabilita
Ignoranza e sciocchezza in cor vi dura:
E durerà, mi penso, almeno in vita.
Per una donna inferma di malattia lunga e
mortale
Io so ben che non vale
Beltà né giovanezza incontro a morte;
E pur sempre ch’io ‘l veggio m’addoloro:
Che s’io nol veggio, il mio desir prevale,
5 Tanto ch’io spero pur che l’enea sorte
Altrove ad altri casi ad altri tempi
Riservi i tristi esempi;
Fin che dal mal presente è sbigottita
La misera speranza.
10 Com’or che a l’occidente di sua vita
Veggio precipitar questa dogliosa,
Poi ch’altro non m’avanza,
Già mai di lagrimarla io non fo posa.
Ed è pur tanto bella
15 E tanto schietta e in così verde etade,
E poco andrà ch’io potrò dire, è morta,
È morta e non risponde: ahi poverella!
Che dolor, che lamento, che pietade,
Chiusi quest’occhi, e morto questo volto,
E ‘l popolo raccolto
Dirle per sempre addio, ch’esser doveva
Tanto tempo fra noi;
Or non so chi né come ce la leva:
Solo a pensarlo mi si schianta il core,
Ben ch’i parenti tuoi
Son d’altro sangue, e tu sei d’altro amore.
Quando de l’infelice
Viemmi talun recando aspre novelle,
Mi studio quanto so farle più levi:
30 Chi sa? dunqu’esser puote? or chi tel dice?
Tal patteggiando vo con quello e quelle:
Ma d’ogni patto il nunzio si disdegna,
E quanto può s’ingegna
Ch’io creda ch’e’ non disse altro che vero,
E provando mi scaccia
D’ogni rifugio in sin ch’io mi dispero,
E veggio ben che tu ci lasci soli,
E la tua bella faccia
Poco può star che sempre a noi s’involi.
40 Deh che mostra per Dio
Quel sospiroso e languido sembiante
Che par che dica, io di pietà son degna,
Che nacqui sfortunata. Io ‘l so ben io,
Tristo me tristo me; questa di tante
45 Sventure ch’io sostenni è la più dura.
Ahi ahi, ma così pura
E così vaga, dì, forse che stai
Temendo di morire?
Non temer, non temer, che non morrai;
50 Non può mai far. Non vedi? io pur saria
(Che t’ho certo a seguire)
Vicino a morte, e son quello di pria.
Dico ch’io t’ho per certo
A seguitar, che s’a la tua non viene
55 Dietro la vita mia, partir non puote;
Né so perché, ma pur mi sembra aperto,
Ben che d’amarti il vanto altri si tiene.
Ch’io dica, è morta quell’istessa, quella
Ch’io veggio? e mi favella?
60 Or s’ella è morta, ed io come son vivo?
Questo io so che mai vero
Non fia, ch’a intender pure io non l’arrivo.
Fa cor fa cor, che senza fallo alcuno,
Passato il tempo nero,
65 Conterem questi affanni ad uno ad uno.
Misero me, che invano
Lusingando me stesso a un tempo e lei,
Rinforza il male, e ‘l gran dolor s’accosta.
Deh per pietà non sia cor sì villano
70 Che non si mova a sovvenir costei;
11



Deh troviam qualche via, troviam qualch’arte,
Che questa se ne parte,
E s’altri non l’aita, ha poco andare.
Oimè nulla non giova?
75 Io non so far che ‘l creda: io vo’ provare
Io stesso, io vo’ vedere. E ‘l veggio bene,
Sciaurato, per prova
Che disperarmi al tutto mi conviene.
Poveri noi mortali
80 Che incontro al fato non abbiam valore.
Sta come sconcio masso, e noi ghermito
Meglio che può con queste braccia frali,
Poniam di sbarbicarlo ogni sudore;
Ma quello è tal da poi, qual fu davante.
85 Ed io pregando quante
Possanze ha ‘l cielo, e tutto foco in faccia,
E ambasciato e sudato,
E stese fortemente ambe le braccia,
Perir vedrotti, ch’io nulla non posso
90 A contrastarlo, e ‘l fiato
Tardar che da’ tuoi labbri in fuga è mosso.
Dunque o donna, morrai?
Sì certo, sì, né cosa altra mi resta
Se non che moribonda io la consoli.
95 O cara mia, confortati: se mai
Tua gente e me con lei tutta funesta
Vorrà far Dio, ripiglia cor: natura
N’ha fatti a la sciaura
Tutti quanti siam nati. Anima mia,
100 Non pianger: gli occhi gira;
Qual puoi veder che misero non sia?
Ben che ti par, non ti verrà trovato.
Or poi che si sospira
E piange invano, offriamci al nostro fato.
12



105 Vero è che la fortuna
È teco più spietata che non suole
Che ‘l fior di giovanezza ti rapisce:
Pur datti posa; han di piacere alcuna
Sembianza i mali estremi. Or vedi, il sole
110 Non andrà molto ch’io sarò sotterra,
Che se ‘l veder non erra,
Anche a me breve corso il ciel misura;
E pur di mia giornata
Son presso a l’alba, né di morte ho cura,
115 Ché qual mai visse più, quei visse poco,
E chi diritto guata,
Nostra famiglia a la natura è gioco.
Ma questo ti conforti
Sopra ogni cosa, ch’innocente mori,
120 Né ‘l mondo ti spirò suo puzzo in viso.
Tutti tuoi pari andran tosto fra’ morti,
E avranno il più di lor fracidi i cori;
Che questo mondo è scellerata cosa,
E quel mal che non osa
125 Candida gioventute, è scherzo al vile
Senno d’età provetta,
E nefanda vecchiezza; e in cor gentile
Quel che natura fe’ spegne l’esempio,
Tanto che poco aspetta
130 Quel giusto ed alto a farsi abbietto ed empio.
E te pur lorda avria
L’indegna mota che sei tanto bianca;
Tutti, qualunque ha più robusto il petto,
Io de’ malvagi io fora o donna mia,
135 E sarò pur se ‘l tempo non mi manca,
Che virtù prezzo più che gioventude,
E se virtù non chiude
Fuggo beltà che pur m’è tanto cara;
Me, s’io non ho già presso
13



140 L’ultimo sol, me di sua pece amara
Imbratterà la velenosa etade,
E questo core istesso
Fia di malizia speco e di viltade.
Or ti rallegra o sventurata mia:
145 Tutto ti toglia l’implacanda sorte;
Non l’innocenza de la corsa vita
Non ti torrà né morte
Né ‘l cielo né possanza altra che sia.
Fra nequitosa gente,
150 Qual se’ discesa, tale a la partita,
Cara, o cara beltà, mori innocente.
14



Nella morte di una donna fatta trucidare col
suo portato dal corruttore per mano ed arte
di un chirurgo
Mentre i destini io piango e i nostri danni,
Ecco nova di lutto
Cagion s’accresce a le cagioni antiche.
Io non so ben perch’io tanto m’affanni,
5 Che poi ch’il miserando
Nunzio s’intese, io me ne vo per tutto
Gemendo e sospirando:
Parmi qualch’aspro gioco
Fatto m’abbia fortuna, e pur m’inganno;
10 Dal cor l’ambascia si riversa e move,
E sol da la pietà non trovo loco.
Ahi non è vana cura;
Che s’altrui colpa è questo ond’io m’affanno,
Peggio è la colpa assai che la sciaura.
15 Forse l’empio tormento
Di tue povere membra a dir io basto
O sventurata? e può di queste labbra
Uscir tanto lamento
Ch’al tuo dolor s’adegui allor che guasto
20 T’ebber la bella spoglia?
Tu lo sai, poverella, che non puote
Voce mortal cotanto;
Tu sai che per ch’il voglia
A narrar tuo cruciato altri non vale.
25 Che s’al ver non cedesse il nostro canto,
Giuro che ‘l bosco e il sasso umano e pio
Di pietade immortale
Faria per la tua doglia il canto mio.
Ahi ahi, misera donna, io gelo e sudo
30 Pur quando ne la mente
Mi ritraggo il tuo scempio: or sofferirlo
Nel tuo tenero vel come fu crudo!
Ma dimmi, non ti valse
Pria de lo strazio il palpitar frequente
35 E ‘l tremito? e non calse
15



A quegli orsi del volto
Sudato e bianco; e non giovarti in quella
Orrida pena e sotto a’ ferri atroci
Il pianto miserabile né il molto
40 Addimandar pietate,
E non le triste grida, e non la bella
Sembianza, e ‘l gener frale, e non l’etate?
Misera, invan le braccia
Spasimate stendesti, ed ambe invano
45 Sanguinasti le palme a stringer volte,
Come il dolor le caccia,
Gli smaniosi squarci e l’empia mano.
Or io te non appello,
Carnefice nefando, uso ne’ putri
50 Corpi affondar l’acciaro:
Odimi, a te favello
O scellerato amante. Ecco non serba
La terra il tuo misfatto, e invan l’amaro
Frutto celasti a la diurna luce,
55 Cui già di sotto a l’erba
Ultrice mano al pianto e al sol riduce.
Vieni, mira crudel. Questo giuravi
A lei ne la suprema
Ora di sua costanza, e in quella colpa
60 Che a te largia, tu col suo sangue lavi?
Così la sventurata
Virtù ch’ella ti fea vittima estrema
Le contraccambi? Or guata
Questi martori, e questi
65 Atteggiati d’asprissimo dolore
Infelici sembianti: io grido o fera,
Io grido a te; quando cotal vedesti
Far la meschina, in quella
Non ti sovvenne de l’antico amore?
70 Non quando al tuo desir la festi ancella?
16



Che misero diletto
Fu ‘l tuo, tradita amante! oh come poco
Godesti di tuo fallo! E t’avea pure
Già punita il sospetto
75 E la paura, e di vergogna il foco,
E le angosce, e lo sprone
Del pentimento: or non bastava al fato
Sì greve pena; or questo
Ultimo guiderdone
80 Serbava al fallo tuo: morir per opra
Di quel che tanto amavi, e così presto
Per l’età verde, e in barbaro cruciato,
E non lasciar qua sopra
Altro che ‘l sovvenir del tuo peccato.
85 Che dico? or qui non mi badar, ch’io mento
Alma affannosa. Ed era
Pur crudo il tuo destin, ma di pietade
Spogliar non valse il lagrimoso evento.
E s’io con mesta voce
90 La tua vo lamentando ultima sera,
Non infiammar l’atroce
Rossor ti voglio; oh pria
Schizzin le corde e fiacchisi la cetra,
E la lingua si sterpi e ‘l braccio mora:
95 Per consolarti io canto o donna mia,
Canto perch’io so bene
Che non ha chi m’ascolta un cor di pietra,
Né guarda il fallo tuo ma le tue pene.
Or dunque ti consola
100 O sfortunata: ei non ti manca il pianto,
Né mancherà mentre pietade è viva.
Mira che ‘l tempo vola,
E poca vita hai persa ancor che tanto
Giovanetta sei morta.
105 Ma molto più che misera lasciasti
17



E nequitosa vita
Pensando ti conforta;
Però che omai convien che più si doglia
A chi più spazio resta a la partita.
110 E tu per prova il sai, tu che del mesto
Lume del giorno ha spoglia
Tuo stesso amante, il sai che mondo è questo.
Ecco l’incauto volgo accusa amore
Che non è reo, ma ‘l fato
115 Ed i codardi ingegni, onde t’avvenne
Svegliar la dolce fiamma in basso core.
Voi testimoni invoco,
Spirti gentili: in voi, dite, per fiato
Avverso è spento il foco?
120 Dite, di voi pur uno
È che non desse a le ferite il petto
Per lo suo caro amor? Tu ‘l vedi o solo
Raggio del viver mio diserto e bruno,
Tu ‘l vedi, amor, che s’io
125 Prendo mai cor, s’a non volgare affetto
La mente innalzo, è tuo valor non mio.
Che se da me ti storni,
E se l’aura tua pura avvivatrice
Cade o santa beltà, perché non rompo
130 Questi pallidi giorni.
Perché di propria man questo infelice
Carco non pongo in terra?
E in tanto mar di colpe e di sciaure
Qual altr’aita estimo
135 Avere a l’empia guerra,
Se non la vostra infino al sommo passo?
Altri amor biasmi, io no che se nel primo
Fiorir del tempo giovanil, non sono
Appien di viver lasso
M’avveggio ben che di suo nume è dono.
18



Madrigale
Chiedi cosa da me che nel pensiero
Di me talvolta il rimembrar ti desti.
A quella che nel cor tu mi ponesti
Dare a te potess’io
5 Cosa pari o sembiante:
Già da te per l’avante
La ricordanza mia,
Se non per morte, non si partiria.
19



Epigramma
Oh sfortunata sempre
Italia, poi che Costantin lo scettro
Tolse alla patria, ed alla Grecia diede!
Suddita, serva, incatenata il piede
5 Fosti d’allor. Mille ruine e scempi
Soffristi. In odio universale e scorno
Cresci di giorno in giorno;
Tal che quasi è posposto
L’italiano al Giudeo.
10 Or con pallida guancia
Stai la peste aspettando. Alfine è scelto
A farti noia in Francia
Niccolò Tommaseo.
20



Inno a Nettuno
Lui che la terra scuote, azzurro il crine,
A cantare incomincio. Alati preghi
A te, Nettuno Re, forza è che indrizzi
Il nocchier fatichevole che corre
5 Su veloce naviglio il vasto mare,
Se campar brama dai sonanti flutti
E la morte schivar: che a te l’impero
Del pelago toccò, da che nascesti
Figlio a Saturno, e al fulminante Giove
10 Fratello e al nero Pluto. E Rea la Diva
Del vago crin ti partorì, ma in cielo
Non già: ché di Saturno astuto Nume
Gli sguardi paventava. Ella discese
A la selvosa terra, il petto carca
15 D’acerba doglia, e scolorite avea
Le rosee guance. Mentre il sole eccelso
Ardea su le montagne i verdi boschi,
E sul caldo terren s’abbandonava
L’agricoltor cui spossatezza invaso
20 Avea le membra (poi che di Semele
Dal sen ricolmo nato ancor non era
Il figlio alti7sonante, ed a gl’industri
Mortali sconosciuto era per anche
Il vin giocondo che vigore apporta),
25 Ella s’assise a l’ombra, e come uscito
Fosti dal suo grand’alvo, ti ripose
Su le ginocchia assai piangendo, e preghi
Porse a la Terra e a lo stellato Cielo:
O Terra veneranda, o Cielo padre,
30 Deh riguardate a me, se pure è vero
Che di voi nacqui, e questo figlio mio
Da l’ira di Saturno astuto Nume
Or mi salvate, sì ch’egli nol veda,
E questi ben ricresca e venga adulto.
35 Così pregava Rea di belle chiome,
Poi che per te di fresco nato, in core
21



Sentia gran tema: e per gli eccelsi monti
Ed il profondo mare errando gia
L’eco romoreggiante. Udirla il Cielo
40 E la feconda Terra, e nera Notte
Venne sul bosco, e si sedè sul monte.
Ammutarono a un tratto e sbigottiro
I volatori de la selva, e intorno
Co l’ali stese s’aggirar vicino
45 Al basso suol. Ma t’accogliea ben tosto
La Diva Terra fra sue grandi braccia;
Né Saturno il sapea, ché nera Notte
Era su la montagna. E tu crescevi,
Re dal tridente d’oro, ed in robusta
50 Giovinezza venivi. Allor che voi
Di Rea leggiadra figli e di Saturno,
Tutto fra voi partiste, ebbesi Giove
Che i nembi aduna, lo stellato Cielo;
Il mar ceruleo tu; s’ebbe Plutone
55 De l’Averno le tenebre. Ma tutti
Tu de la terra scotitor vincevi
Salvo Giove e Minerva. E chi potrebbe
Co l’Olimpio cozzare impunemente?
Il cielo tu lasciasti, e teco il figlio
60 De la bianca Latona in terra scese:
Ed a l’altier Laomedonte ergevi
Tu de l’ampio Ilion le sacre mura,
Mentre ne’ boschi opachi e ne le valli
De l’Ida nuvolosa, i neri armenti
65 Febo Apollo pascea: ma Laomedonte,
Compita l’opra tua, la pattuita
Mercede ti negò: stolto, che l’onde
Biancheggianti del pelago spingesti
Contr’Ilio tu, che soverchiar le mura
70 Con gran frastuono mormorando, e tutta
Di sabbia e limo la città colmaro
Con le campagne e i prati. E tal prendesti
22



Del fier Laomedonte aspra vendetta.
Ma qual cagione a tenzonar ti mosse
75 Con Palla Diva occhi7cilestra? Atene
La Cecropia città, poi ch’appellata
Tu la volevi dal tuo nome, e Palla
Il suo darle voleva. Ella ti vinse:
Che con la lancia poderosa il suolo
80 Percosse e uscir ne fe’ virente olivo
Di rami spasi. Ma tu pur fiedesti
La diva terra col tridente d’oro,
E tosto fuor n’uscì destrier ch’avea
Florido il crine: onde a te diero i fati
85 I cavalli domar veloci al corso.
I pastori ama Pan, gli arcieri Febo,
Cari a Vulcano sono i fabbri, a Marte
Gli eroi gagliardi in guerra, i cacciatori
A la vergine Cinzia. A te son grati
90 I domatori de’ cavalli; e primo
Tu de la terra scotitor possente
A’ chiomati destrieri il fren ponesti.
Salve, equestre Nettuno. I tuoi cavalli
Van pasturando ne gli Argivi prati
95 Che a te sacri pur sono, e con la zappa
Il faticoso agricoltor non fende
Quel terreno giammai, né co l’aratro.
Ma presti son come gli alati augelli
I tuoi destrieri, ed erta han la cervice,
100 Né ci ha mortal che trar li possa innanzi
Al cocchio sotto il giogo, e con le briglie
Reggerli e col flagello e co la voce.
Qual però de le ninfe a te dilette,
Signor del mare, io canterò? la figlia
105 Di Nereo forse e Doride, Anfitrite?
O Libia chiomi7bella, o Menalippe
Alto7succinta, o Alòpe, o Calliròe
Di rosee guance, o la leggiadra Alcione,
23



O Ippotoe, o Mecionìce, o di Pitteo
110 La figlia, Etra occhi7nera, o Chione, od Olbia,
O l’Eolide Canace, o Toosa
Dal vago piede, o la Telchine Alìa,
Od Amimone candida, o la figlia
D’Epidanno, Melissa? E chi potrebbe
115 Tutte nomarle? e a noverar chi basta
I figli tuoi? Cercion feroce, Eufemo,
Il Tessalo Triòpe, Astaco e Rodo,
Onde nome ha del Sol l’Isola sacra,
E Tèseo ed Alirrozio ed il possente
120 Triton, Dirrachio e il battaglioso Eumolpo
E Polifemo a Nume ugual. Ma questo
Canto è meglio lasciar, che spesso i figli
Cagion furono a te d’acerbo lutto.
Polifemo de l’occhio il saggio Ulisse
125 In Trinacria fe’ cieco: Eumolpo spense
In Attica Eretteo; ma ben vendetta
Tu ne prendesti, o Scoti7terra, e morto
Lui con un colpo del tridente, al suolo
La casa ne gittasti. E Marte istesso
130 Impunemente non t’uccise il figlio
Alirrozio leggiadro: i numi tutti
Lui concordi dannar. Salve, o Nettuno
Ampio7possente: a te gl’Istmici ludi
E le corse de’ cocchi e de gli atleti
135 Son sacre, e l’aspre lotte: e neri tori
In Trezene, in Geresto, e in cento grandi
Città di Grecia ogni anno a l’are tue
Cadono innanzi; e ne la Doric’Istmo
Vittime in folla traggono al tuo tempio
140 Le allegre turbe. Oh salve, azzurro Dio
Che la terra circondi, alti7sonante,
Gravi7fremente. I boschi su le cime
De le montagne crollansi, e le mura
De le cittadi popolose, e i templi
24



145 Ondeggiano perfino, allor che scuoti
Tu col tridente flebile la terra,
E gran fracasso s’ode e molto pianto
Per ogni strada. Né mortale ardisce
Immoto starsi, ma per tema a tutti
150 Si sciolgon le ginocchia, a l’are tue
Corre ciascun, t’indrizza preghi, e molte
Allor s’offrono a te vittime grate.
Salve, o gran figlio di Saturno. Il tuo
Lucente cocchio è in Ega, nel profondo
155 Del romoroso pelago: Vulcano
Tel fabbricò: divina opra ammiranda.
Ha le ruote di bronzo, ed il timone
D’argento, e d’oro tutto è ricoperto
L’incorruttibil seggio. Allor che poni
160 Tu sotto il giogo i tuoi cavalli, e volano
Essi pel mare indomito, fendendo
I biancheggianti flutti, su i lor colli
Disperge il vento gli aurei crini; intorno
A te che siedi e il gran tridente rechi
165 Ne le divine mani, uscite fuori
De le case d’argento, a galla tutte
Le guanci7belle figlie di Nereo
Vengono tosto, e innanzi a te s’abbassa
L’onda e t’apre la via; né s’alza il vento
170 Ché tu del mar l’impero in sorte avesti.
Ma qual potrò chiamarti, o del tridente
Agitatore? altri Eliconio, ed altri
T’appella Suniarato. A Sparta detto
Sei Natalizio, ed Ippodromio a Tebe,
175 In Atene Eretteo. Chiamanti Elate
Molti altri, e molti di Trezenio o d’Istmio
Ti danno il nome. I Tessali Petreo
Diconti, ed altri Onchestio, ed altri pure
Egeo ti noma e Cinade e Fitalmio.
180 Io dirotti Asfaleo, poiché salute
25



Tu rechi a’ naviganti. A te fa voti
Il nocchier quando s’alzano del mare
L’onde canute, e quando in nera notte
Percote i fianchi al ben composto legno
185 Il flutto alti7sonante che s’incurva
Spumando, e stanno tempestose nubi
Su le cime degli alberi, e del vento
Mormora il bosco al soffio (orrore ingombra
Le menti de’ mortali), e quando cade
190 Precipitando giù dal ciel gran nembo
Sopra l’immenso mare. O Dio possente
Che Tenaro e la sacra Onchestia selva
E Micale e Trezene ed il pinoso
Istmo ed Ega e Geresto in guardia tieni,
195 Soccorri a’ naviganti, e fra le rotte
Nubi fa che si vegga il cielo azzurro
Ne la tempesta, e su la nave splenda
Del sole o de la luna un qualche raggio
O de le stelle, ed il soffiar de’ venti
200 Cessi; e tu l’onde romorose appiana,
Sì che campin dal rischio i marinai.
O Nume, salve, e con benigna mente
Proteggi i vati che de gl’inni han cura.
26



Elegia II
Dove son? dove fui? che m’addolora?
Ahimè ch’io la rividi, e che giammai
Non avrò pace al mondo insin ch’io mora.
Che vidi, o Ciel, che vidi, e che bramai!
5 Perché vacillo? e che spavento è questo?
Io non so quel ch’io fo, né quel ch’oprai.
Fugge la luce, e ‘l suolo ch’i’ calpesto
Ondeggia e balza, in guisa tal ch’io spero
Ch’egli sia sogno e ch’i’ non sia ben desto.
10 Ahimè ch’io veglio, e quel che sento è il vero;
Vero è ch’anzi morrò ch’al guardo mio
Sorga sereno un dì su l’emispero.
Meglio era ch’i’ morissi avanti ch’io
Rivedessi colei che in cor m’ha posto
15 Di morire un asprissimo desio:
Ch’allor le membra in pace avrei composto;
Or fia con pianto il fin de la mia vita,
Or con affanno al mio passar m’accosto.
O Cielo o Cielo, io ti domando aita.
20 Che far debb’io? conforto altro non vedo
Al mio dolor, che l’ultima partita.
Ahi ahi, chi l’avria detto? appena il credo:
Quel ch’io la notte e ‘l dì pregar soleva
E sospirar, m’è dato, e morte chiedo.
25 Quanto sperar, quanto gioir mi leva
E spegne un punto sol! com’egli è scuro
Questo dì che sì vago io mi fingeva!
Amore, io ti credetti assai men duro
Allor che desiai quel che m’ha fatto
30 Miser fra quanti mai saranno o furo.
27



Già t’ebbi in seno; ed in error m’ha tratto
La rimembranza: indarno oggi mi pento,
E meco indarno e teco, amor, combatto.
Ma lieve a comportar quello ch’io sento
35 Fora, sol ch’anco un poco io di quel volto
Dissetar mi potessi a mio talento.
Ora il più rivederla oggi m’è tolto,
Ella si parte; e m’ha per sempre un giorno
In miseria amarissima sepolto.
40 Intanto io grido, e qui vagando intorno
Invan la pioggia invoco e la tempesta
Acciò che la ritenga al mio soggiorno.
Pure il vento muggia ne la foresta,
E muggia tra le nubi il tuono errante,
45 In sul dì, poi che l’alba erasi desta.
O care nubi, o cielo, o terra, o piante,
Parte la donna mia; pietà, se trova
Pietate al mondo un infelice amante.
Or prorompi o procella, or fate prova
50 Di sommergermi o nembi, insino a tanto
Che ‘l sole ad altre terre il dì rinnova.
S’apre il ciel, cade il soffio, in ogni canto
Posan l’erbe e le frondi, e m’abbarbaglia
Le luci il crudo Sol pregne di pianto.
55 Io veggio ben ch’a quel che mi travaglia
Nessuno ha cura; io veggio che negletto,
Ignoto, il mio dolor mi fiede e taglia.
Segui, m’ardi, mi strazia, a tuo diletto
Spegnimi o Ciel; se già non prima il core
60 Di propria mano io sterpomi dal petto.
28



O donna, e tu mi lasci; e questo amore
Ch’io ti porto, non sai, né te n’avvisa
L’angoscia di mia fronte e lo stupore.
Così pur sempre; e non sia mai divisa
65 Teco mia doglia; e tu d’amor lontana
Vivi beata sempre ad una guisa.
Deh giammai questa cruda e questa insana
Angoscia non la tocchi: a me si dia
Sempre doglia infinita e soprumana.
70 Intanto io per te piango, o donna mia,
Che m’abbandoni, ed io solo rimagno
Del mio spietato affetto in compagnia.
Che penso? che farò? di chi mi lagno?
Poi che seguir né ritener ti posso,
75 Io disperatamente anelo e piagno.
E piangerò quando lucente e rosso
Apparrà l’oriente e quando bruno,
Fin che ‘l peso carnal non avrò scosso.
Né tu saprai ch’io piango, e che digiuno
80 De la tua vista, io mi disfaccio; e morto,
Da te non avrò mai pianto nessuno.
Così vivo e morrò senza conforto.
29



Sonetti in persona di Ser Pecora Fiorentino
Beccaio
Questi Sonetti, composti a somiglianza dei Mattaccini del Caro, furono
fatti in occasione che uno scrittorello, morto or sono pochi anni, pubblicò
in Roma una sua diceria nella quale rispondendo ad alcune censure
sopra un suo libro divulgate in un Giornale, usava parole indegne contro due
nobilissimi letterati italiani che ancora vivono. Come nei Mattaccini del Caro
sotto l’allegoria del gufo e del castello di vetro dinotasi il Castelvetro,
parimente in questi Sonetti disegnasi il detto scrittorello sotto l’allegoria del
manzo. Il nome del beccaio è tolto dalla Cronica di Dino Compagni, la
quale fa menzione di un beccaio fiorentino di quei tempi, detto per soprannome
I
Il Manzo a dimenarsi si sollazza,
Cozza col muro e vi si dicervella,
Con la coda si scopa e si flagella,
Scote le corna e mugge e soffia e razza.
5 Con l’unghia alza la polve e la sparnazza;
Bassa ‘l capo, rincula e s’arrovella
Stira la corda, strigne la mascella,
E sbalza e salta e fin che può scorrazza.
Dálle al muro: oh per certo e gli vuol male
10 Ve’ come gli s’avventa: animo: guata
Se non par ch’aggia a farne una focaccia.
Oh gli è pur duro, Manzo, quel rivale.
Va, Coso, e ‘l tasta d’una tentennata,
E gli ‘nfuna le zampe e glien’allaccia.
15 E s’oggi non gli schiaccia
Il maglio quelle corna e quel capone,
Vo’ gir sul cataletto a pricissione.
30



II
Su, scaviglia la corda. Oh ve’, gavazza
E tripudia e ballonzola e saltella:
20 Non de’ saper che ‘l bue qui si macella:
Via, per saggio, lo tanfana e lo spazza;
Via gli fruga la schiena e gli spelazza:
E’ dà nel foco giù da la padella.
Le corna gli ‘mpastoia e gli ‘ncappella;
25 Ammanna la ferriera, e to’ la mazza.
Su, Cionno, ravvilluppati ‘l grembiale,
Gli avvalla il capo, cansa la cozzata,
E giuca de la vita e de le braccia.
Ve’, s’arrosta e s’accoscia: orsù, non vale:
30 Gli appicca, Meo, sul collo una bacchiata,
Fa’ che risalti in piede, e gli t’abbraccia,
E ‘l tira, e gli ricaccia
Le corna abbasso, e senza discrezione
Gli accomanda la testa a l’anellone.
III
35 Ve’ che ‘l tira, e s’indraca e schizza e ‘mpazza:
Dagli ‘n sul capo via, che non lo svella;
Su, gli acciacca la nuca e la sfracella.
Ma ve’ che ‘l maglio casca e non l’ammazza.
Oh che testa durissima, oh che razza
40 Di bestia! i’ vo’ morir s’ha le cervella.
Ma gli trarrò le corna e le budella
S’avesse la barbuta e la corazza.
31



Leva ‘l maglio, Citrullo, un’altra fiata,
E glien’assesta un’altra badiale,
45 E l’anima gli sbarbica e gli slaccia.
Fagli de la cucuzza una schiacciata:
Ve’ che basisce, e dice al mondo, vale;
Suso un’altra, e ‘l sollecita e lo spaccia.
In grazia, Manzo, avaccia:
50 A ogni mo’ ti bisogna ire al cassone,
Passando per li denti a le persone.
IV
E’ fa gheppio. Su l’anca or lo stramazza,
L’arrovescia; e lo sgozza e l’accoltella.
Ve’ ch’ancor trema e palpita e balzella,
55 Guata che le zampacce in aria sguazza.
Qua, ché già ‘l sangue spiccia e sgorga e sprazza.
Qua presto la barletta o la scodella;
Reca qualcosa, o secchia o catinella
O ‘l bugliuolo o la pentola o la cazza:
60 Corri pel calderotto o la stagnata,
Dà’ di piglio a la tegghia o a l’orinale;
Presto, dico, il malan, che ti disfaccia.
Di molto sangue avea quest’animale:
Mo fagli fare un’altra scorpacciata,
65 E di vento l’impregna e l’abborraccia.
Istrigati e ti sbraccia:
Mano speditamente a lo schidone:
Busagli ‘l ventre, e ‘nzeppavi ‘l soffione.
32



V
Senti ch’e’ fischia e cigola e strombazza:
70 Gli è satollo di vento: or lo martella,
E ‘l dabbudà su l’epa gli strimpella
E ne rintrona il vicolo e la piazza.
Ve’ la pelle, al bussar, mareggia e guazza:
Lo spenzola pel rampo a la girella:
75 Lo sbuccia tutto quanto e lo dipella:
E ‘l disangua, lo sbatti e lo strapazza.
Sbarralo, e tra’ budella e tra’ corata,
Tra’ milza, che per fiel più non ammale,
E l’entragno gli sbratta e gli dispaccia.
80 D’uno or vo ch’e’ riesca una brigata:
Gli affetta l’anca e ‘l ventre e lo schienale,
E lo smembra, lo smozzica, lo straccia.
Togliete oh chi s’affaccia:
Ecco carni strafresche, ecco l’argnone:
85 Vo’ mi diciate poi se saran buone.
33



Appressamento della morte
Canto I
Era morta la lampa in Occidente,
E queto ‘l fumo sopra i tetti e queta
De’ cani era la voce e de la gente:
Quand’i’ volto a cercare eccelsa meta,
5 Mi ritrova’ in mezzo a una gran landa,
Bella, che vinto è ‘ngegno di poeta.
Spandeva suo chiaror per ogni banda
La sorella del sole, e fea d’argento
Gli arbori ch’a quel loco eran ghirlanda.
10 I rami folti gian cantando al vento,
E ‘l mesto rosignol che sempre piagne
Diceva tra le frasche suo lamento.
Chiaro apparian da lungi le montagne,
E ‘l suon d’un ruscelletto che correa
15 Empiea il ciel di dolcezza e le campagne.
Fiorita tutta la piaggia ridea,
E un’ombra vaga ne la valle bruna
Giù d’una collinetta discendea.
Sprezzando ira di gente e di fortuna,
20 Pel muto calle i’ gia da me diviso,
Cui vestia ‘l lume della bianca luna.
Quella vaghezza rimirando fiso,
Sentia l’auretta che gli odori spande,
Mollissima passarmi sopra ‘l viso.
25 Se lieto i’ fossi è van che tu dimande,
Grand’era ‘l ben ch’aveva, ed era ‘l bene
Onde speme nutria, di quel più grande.
Ahi son fumo quaggiù l’ore serene!
Un momento è letizia, e ‘l pianto dura.
30 Ahi la tema è saggezza, error la spene.
34



Ecco imbrunir la notte, e farsi scura
La gran faccia del ciel ch’era sì bella,
E la dolcezza in cor farsi paura.
Un nugol torbo, padre di procella,
35 Sorgea di dietro ai monti e crescea tanto
Che non si vedea più luna né stella.
Io ‘l mirava aggrandirsi d’ogni canto,
E salir su per l’aria a poco a poco,
E al ciel sopra mia testa farsi manto.
40 Veniva ‘l lume ad ora ad or più fioco,
E ‘ntanto tra le frasche crescea ‘l vento,
E sbatteva le piante del bel loco,
E si facea più forte ogni momento
Con tale uno stridor che svolazzava
45 Tra le fronde ogni augel per lo spavento.
E la nube crescendo in giù calava
Ver la marina, sì che l’un suo lembo
Toccava i monti e l’altro il mar toccava.
Pareva ‘l loco d’ombra muta in grembo
50 Di notte senza lampa chiusa cella,
E crescea ‘l buio a lo ‘ngrossar del nembo.
Già cominciava ‘l suon de la procella,
E di lontan s’udiva urlar la pioggia
Come lupi d’intorno a morta agnella.
55 Dentro le nubi in paurosa foggia
Guizzavan lampi e mi fean batter gli occhi,
E n’era ‘l terren tristo e l’aria roggia.
I’ sentia già scrollarmisi i ginocchi
Ch’i tuoni brontolavano a quel metro
60 Che torrente vicin che giù trabocchi.
35



Talora i’ mi sostava e l’aer tetro
Guardava spaurato e poi correa
Sì ch’ i panni e le chiome ivano addietro.
E ‘l duro vento col petto rompea
65 Che gocce fredde giù per l’aria nera
Soffiando, sopra ‘l volto mi spignea.
E ‘l tuon veniami ‘ncontra come fera
Rugghiando orribilmente senza posa,
E cresceva la pioggia e la bufera.
70 E ne la selva era terribil cosa
Il volar foglie e rami e polve e sassi,
E ‘l rombar che la lingua dir non osa.
I’ non vedeva u’ fossi ed u’ m’andassi:
Tant’era pien di dotta e di terrore
75 Che non sapea più star né mover passi.
Era ‘l balen sì spesso che ‘l bagliore
S’accendea sempre e mai non era spento,
Perch’ al fine i’ ristetti a quell’orrore,
E mi rivolsi indietro; e ‘n quel momento
80 Si stinse ‘l lampo e tornò buia l’etra
Ed acquetossi ‘l tuono e stette ‘l vento.
Taceva ‘l tutto, ed i’ era di pietra
E sudava e tremava che la mente
Come ‘l rimembra, per l’orror s’arretra;
85 E ‘l palpitar si facea più frequente:
Quando com’astro che per l’aer caggia,
Un lume scese e femmisi presente.
Splendeva in quella tenebria selvaggia
Sì chiaro che vincea vampa di foco,
90 Qual fornace di notte in muta piaggia,
36



E splendendo cresceva a poco a poco
E ‘n mezzo vi pareva uman sembiante
Vago sì ch’a ‘l ritrar mio stile è roco.
Ed i’ tremava dal capo a le piante,
95 Ma pur dolcezza mi sentia nel petto
In levar gli occhi a quel che m’era innante.
Bianco vestia lo Spirto benedetto
Raggiante come d’Espero la stella,
E avea ‘l crin biondo e giovenil l’aspetto.
100 Io l’Angel son che tua natura abbella,
Tua guardia, (e su i ginocchi allor cascai)
Cominciò quegli in sua santa favella.
La gran Signora da’ sereni rai
Mandommi ch’ha di te pietade in cielo.
105 Poco t’è lunge ‘l dì che tu morrai.
I’ mi fei bianco in volto e venni gelo,
Attonito rimasi e mi sentia
Ritrarsi ‘l core ed arricciarsi ‘l pelo.
E muto stetti, e pur volea dir: Sia,
110 O Signor, quel ch’è fermo in tuo consiglio,
Ma voce de la strozza non uscia.
E sol potei chinar la fronte e ‘l ciglio,
E caddi al suol boccone; e quegli allora
Levommi a un tratto e, Fa’ cor, disse, o figlio.
115 Non ti dolga di tua poca dimora
In questa piaggia trista, e non ti caglia
Ch’ancor del quarto lustro non se’ fora.
Or ti parrà da quanto aspra battaglia
Voler sia de l’Eterno che for esca,
120 E come umana gente si travaglia,
37



E quant’è van quel che le menti adesca,
Ed ammiranda vision vedrai,
Per che gir di qua lunge non t’incresca,
E poi soggiunse: Mira, ed i’ mirai.
Canto II
125 Parve di foco una vermiglia lista
A l’orizzonte a galla sopra ‘l mare,
Ch’atava in quell’orror la dubbia vista:
Come di state dopo ‘l nembo pare
Sul mar la notte luce di baleno
130 Che lambe l’acqua e l’ombre fa più rare;
O come ride striscia di sereno
Dopo la pioggia sopra la montagna,
Allor che ‘l turbo placasi e vien meno.
Ed i’ vedeva gente molta e magna
135 Passar non lunge innanzi a quel chiarore,
Che n’era piena tutta la campagna.
E primier vidi sogghignando Amore
Svolazzar su la gente di suo regno
Tanta ch’e’ di quaggiù parea signore.
140 Iva misera turba che fu segno
A suoi strali roventi, e parea tutta
Atteggiata di doglia e di disdegno.
Questi son que’ che ne la fera lutta
Di nostra vita vinse la gran possa
145 Di quel desio che pianto e morte frutta.
Quest’è la turba che nel mondo ingrossa
Al volger d’ogn’istante, e non vien manco
Per volar d’ora o spalancar di fossa.
38



Fermo i’ guardava, e quel che m’era al fianco
150 (E ‘l potea ben senza mirarmi in viso)
Scorse ‘l dubbiar de lo ‘ntelletto stanco.
E disse: Questa è gente che di riso
Non ebbe un’ora in vostra vita lassa,
Pur sempre ebbe a cercarlo il pensier fiso.
155 E nutrì speme pazza e voglia bassa,
Locando suo desire in cosa vana,
Ed amò ben che quando giugne, passa.
Quel vergognoso là che s’allontana,
È ‘l Prence tristo per lo cui delitto
160 Tant’alta venne la virtù Romana.
Appio è quel là che conto a voi fe’ ‘l dritto,
Pel cui malvagio amore un’altra volta
Roma fu lieta e suo tiranno afflitto.
Antonio è quel che lamentar s’ascolta,
165 E di suo fato no ma par si lagne
Sol che sua donna scaltra gli sia tolta.
Vedi Parisse più vicin che piange
Ilio in faville e la reggia diserta
E morti i frati e serve le compagne
170 E d’erba e sassi la città coverta:
E fu cagion di tanta doglia Amore.
E vedi quel ch’ha sì gran piaga aperta.
È Turno, e per Lavinia è ‘l suo dolore
Per chi di morti fe’ sì gran catasta
175 Quel ch’al Tebro menò le Teucre prore.
Vedi Sanson colà che mal contrasta
A Dalila, e ‘l gran Re ch’anco si dole
Che sapienza contr’Amor non basta.
39



Mira quell’alme quivi che van sole
180 Con la faccia scarnata e ‘l ciglio basso,
E movon lente e senza far parole.
Vestali furo, e sotto flebil sasso
Menolle dura legge e crudo foco
Di per loro a compor lo corpo lasso.
185 Vedi quanti ha malconci ‘l tristo gioco,
E perduti ‘l furor di voglia insana,
Che tempo lungo a noverargli è poco.
Guata quel truce là ch’a la Cristiana
Fede aprì ‘l lato, e che nel suol Britanno
190 Di giusto sangue fe’ tanta fontana,
E per Amor, di Re venne tiranno,
E mandò giù tant’alme a l’aria bruna,
Sì ch’ancor dura e sarà eterno ‘l danno;
Per chi d’Anglia tal frotta si rauna
195 E mugulando s’addossa e si preme
Qual sozzo gregge a la ‘nfernal laguna.
D’infinita sciaura Amor fu seme,
Che non sua sol ma van mill’alme ognora
Per lui ‘ve ‘l tristo eternamente freme.
200 Oh miser’Anglia che tanta dimora
Fai ne l’Errore, e non ti basta ‘l lume
De la mental tua lampa a uscirne fora,
E già tutto conosci forché ‘l Nume,
E cieco nasce e non vi pensa e more
205 Tuo popol gramo vinto dal costume.
Poi sospirando disse: Or vedi, Amore
Com’è crudele al mondo, e com’è duro
Far ch’e’ non giunga a palpeggiarti ‘l core.
40



Sapienza non è sì saldo muro
210 Che nol dirompa forza di suo strale,
E chi men l’ha provato è men sicuro.
E se l’alma infermò di tanto male
E sente l’aspra punta, ov’è la pace?
E se pace non è, viver che vale?
215 Sì come chi per poi soggiunger tace,
Quel tacque, ed i’ mi vidi un mesto avante
Giovane e tal che d’ello anco mi spiace.
Tanto mi vinse suo flebil sembiante
Che l’Angel di suo nome interrogai,
220 Benché mio dir sonava ancor tremante.
E quel rispose: Da sua bocca udrai
Contar suo fallo e di suo fallo i danni.
E l’approcciammo, ed i’ l’addimandai.
Ugo fui detto, e caddi in miei verd’anni,
225 E me Ferrara tra suoi forti avria,
Se non fosse ‘l mio padre infra’ tiranni,
Disse, e ristette e quasi si pentia,
Poi seguitò: Mi trasse al punto estremo
Non so se di mio fato o colpa mia.
230 I’ membro l’ora, ed in membrarla fremo,
Che prima vidi le sembianze ladre
Per ch’in eterno fra quest’alme gemo.
Vidi la donna misera che ‘l padre
Erasi aggiunta, ma che ‘l tristo letto
235 non fe’ bello di prole e non fu madre.
E cura inquieta mi sentii nel petto
Che parea dolce, ma la voglia rea
Vanezza e tedio femmi ogni diletto.
41



I’ fea contesa e forse ch’i’ vincea,
240 Ma un dì fui sol con quella in muto loco,
E bramava ir lontano e non volea,
E palpitava, e ‘l volto era di foco,
E al fine un punto fu che ‘l cor non resse,
Tanto ch’i’ dissi: T’amo, e ‘l dir fu roco.
245 Vergogna allor sul ciglio mi s’impresse,
E la donna arrossar vidi e gir via
Senza far motto, come lo sapesse.
Poi nulla i’ fei, ma tanto più che pria
Divampò ‘l foco al soffio di speranza,
250 Ch’arder le vene e i polsi i’ mi sentia.
Allor che tratto di mia queta stanza
Fui d’armato drappello in su la sera
Con ferità ch’ogni mio dire avanza,
E dentro muta torre in prigion nera
255 Chiuso che ‘ndarno il genitor chiamava,
Immobil tra catene come fera.
Stupido e sol rimasi in quella cava
Ricercando mia colpa, ed oh dolore
In ricordarmi di mia voglia prava!
260 Era giunta la notte a le tard’ore
Che tace e per le vie gente non passa,
Quando fioco romor sentii di fore.
(O Italia mia dolente, o patria lassa
Che quant’alta a’ bei giorni tanto cruda
265 Fosti a’ più neri, e tanto ora se’ bassa,
Ben sei di luce muta e d’onor nuda,
Che tigre fosti quando era tua possa,
E or se’ pietosa ch’uom per te non suda!)
42



Orrendo un gel mi sdrucciolò per l’ossa,
270 E mancar sentii ‘l fiato e ‘l cor serrarse
Quand’a l’uscio, udii dar la prima scossa.
Sonaro i ferri al suo dischiavacciarse,
E seguì di persona un calpestio,
E di lontana fiamma un chiaror parse.
275 Come chi vide ‘l lampo che fuggio,
Aspetta lo fragore e sta sospeso,
Tal senza batter ciglio mi stett’io.
E ‘l genitore entrar che tenea steso
Il destro braccio e ne la man mirai
280 Un ferro e ‘n la sinistra un torchio acceso.
Morta è, disse, tua druda e tu morrai.
Su le ginocchia i’ caddi in quel momento:
Piagneva e volea dir: Mio padre, errai.
Ma la punta a mia gola e’ ficcò drento,
285 E caddi con la bocca in su rivolta,
E ‘l vital foco tutto non fu spento.
Parvemi che l’acciaro un’altra volta
Alzasse, e di vibrarlo stesse in forse;
Poscia com’uom che di lontano ascolta,
290 L’udii cercar de l’uscio: indi ritorse
Il passo, e ‘n cor piantommi e lasciò ‘l brando,
Perché l’ultimo ghiaccio là mi corse.
E svolazzò lo spirto sospirando.
Canto III
I’ lagrimava già per la pietate
295 Di quella miser’alma che perduta
Avea suo fallo e altrui crudelitate,
43



E ‘l ciglio basso e la bocca era muta,
Quando ‘l Celeste, Guata là quel duce,
Disse, ch’ha man grifagna ed unghia acuta.
300 È l’Avarizia, e dietro si conduce
Gregge che ‘n vita fu de l’oro amico
Non perché val tra voi ma perché luce.
Del nome di que’ duri io non ti dico,
Che non sudar perché ‘l sapesse ‘l mondo
305 Quando lor tempo avria chiamato antico.
Ve’ ch’ han sul collo di gran soma pondo,
E van carpone e ‘l capo in giù pendente,
Sì che lor faccia è presso d’ogn’immondo,
Però che prona al suolo ebber la mente,
310 E di gloria e del ciel non ebber cura,
Vivendo in terra come morta gente.
Or vedi quanto è trista e quanto è dura
Vostra vita mortal, che ‘l fango e ‘l fimo
Più che la gloria e ‘l ciel per voi si cura.
315 Ben sete fatti di terrestre limo,
Che tanta gente cerca morta terra,
Per lo suo fine e per l’autor suo primo.
E pur bell’alma vostro corpo serra
Perché ricerchi e trovi ‘l sommo Amore,
320 Che pace è vostro fin, non questa guerra.
Qui tacque, e venne pallido ‘l chiarore,
Ch’iva aliando fosca tenebria
Come nottola oscena, in quell’orrore.
Venia Gigante altissimo, e ‘l seguia
325 Lunghissim’ombra piena di spavento,
Cieco così che brancolando gia.
44



Correa da prima ratto come vento,
Poi tenne ‘l passo per lo buio calle,
Sì ch’iva al fine come neve lento.
330 Gli era infinito esercito a le spalle,
E di voci facea tanto certame
Che tutta piena d’eco era la valle.
Ivan latrando quelle genti grame,
E su lor crespa fronte e su la cava
335 Lor mascella parea seder la fame.
Al lume i’ gli scorgea che s’avventava
Da le Angeliche forme ai visi smorti,
E men chiaro e più fioco ritornava.
Questi tenner sentieri oscuri e torti
340 In cercar verità, lo Spirto disse,
D’errar volenterosi, o malaccorti.
Vedi colui che così presto visse,
Zoroastro inventor di scienza vana,
E quel che ‘nsegnò tanto e nulla scrisse:
345 I’ dico ‘l Samio mastro che l’umana
Mente fe’ vil così che la ridusse
A starsi con le fere in bosco e ‘n tana:
E quel da Citte che tanta produsse
Gente al dolor sì come al piacer dura,
350 E l’Abderita che la mente strusse,
E la Cinica turba che sicura
Da error non fu sotto ‘l cencioso panno,
E ‘l lercio duce de la mandra impura.
Ve’ come soli e pensierosi vanno
355 Socrate e Plato e ‘l magno di Stagira,
Sdegnando ‘l gregge e lo comun tiranno.
45



Guata là que’ nefandi pieni d’ira
Contra l’Eterno, sopra la cui testa
Solcato da baleni un turbo gira.
360 E sentigli ulular come foresta
Allor che ‘nfuria ‘l vento, e che rimbomba
Per l’aer fosco voce di tempesta.
Oh quanta gente è qui che ne la tomba
Non è fatta anco polve, oh quanta gente
365 Al disperato lago or tra lei piomba!
Come brulica giù l’onda bollente
Per color cui fe’ vano il grande acquisto
Spietato inganno di corrotta mente!
Oh menti sciagurate, oh mondo tristo
370 Cui lo pensier del vero tanto spiace
Che par vergogna il ragionar di Cristo!
Già contra ‘l ciel latrava, ed or si tace
Tua gente in guisa d’uom che non si cura,
Come a Dio conceduta abbia la pace.
375 Vedi, soggiunse, o figlio, com’è scura
Vostra terrena via piena di doglia,
E com’è fral quaggiù vostra natura.
Che tanta gente di seguir s’invoglia
Quel Gigante colà ch’è ‘l tristo Errore,
380 E tanta ignara il fa contra sua voglia.
Quanti cercar saggezza e saldo onore
Che trovar fama tetra e falsitate,
E lor fu vano il trapassar de l’ore!
Oh savissime sole oh avventurate
385 L’alme che ricercar del sommo Bene!
Fumo già non trovar né vanitate.
46



Dier soda meta a lor non dubbia spene,
Bramando uscir di questa terra bassa
U’ torpe Error che così presto viene.
390 Però ‘l Gigante che tant’ombra lassa
Sopra ‘l dolente esercito seguace,
Venne sì ratto e così lento passa.
Già la piaggia parea tornare in pace
Pel lontanar di quella turba folta
395 Sopra cui ‘l lume eternamente tace.
Da lungi la s’udia come talvolta
Di nembo cui sul mar lo vento caccia,
L’urlar tra l’onde e ‘l mormorar s’ascolta;
O notturna del mar cupa minaccia
400 Perché ‘l villan che presso il turbo crede
Si desta e sorge ed al balcon s’affaccia.
Allor ch’a un tratto sì come si vede
Campo di secche canne incontr’al sole,
Quand’e’ co’ rossi raggi a sera il fiede;
405 O come andar tra noi di faci suole
Notturno stuol, di Cristo appo ‘l feretro,
Il dì che di sua morte il ciel si dole:
Cotal si vide in mezzo a l’aer tetro
Un lampeggiar di scudi e lance e spade
410 Che tremolava intorno a fero spetro.
Sua scossa asta parea grandin che cade
Con alto rombo giù da nugol nero
Su i tetti rimbalzando e per le strade.
Tentennava sua testa atro cimiero,
415 E pendea ‘l brando nudo in rossa lista,
Digocciolando sangue in sul sentiero.
47



Iva ‘l membruto mostro e facea trista
Tutta sua via, che dietro si lasciava
Foco ch’ardea tra l’erbe in fera vista.
420 Ve’, l’Angel disse, il crudel che lava
Col sangue i campi, e col brando rovente
Fa tante piaghe e tante fosse scava.
Altro costume de l’umana gente:
Cacciar lo ferro gelido e la mano
425 Del prossimo nel corpo e del parente:
Correre e disertar lo monte e ‘l piano,
E ‘n un giorno e ‘n un punto l’opra e ‘l frutto
Di sudor molto e molta età far vano:
Strugger mura, arder tempi e farsi brutto
430 Di cenere e vestirsi di terrore,
E ‘ngoiar le cittadi come flutto:
Guastar campagne e al pavido cultore
Messa la man tra le sudate chiome,
Di sua casuccia strascinarlo fore:
435 Brillar tra morti e ‘nsanguinati come
Lion che ‘n belva marcida si sfama;
Rider tra genti lagrimose e dome.
Dunque far solo il mondo è vostra brama,
E ‘l viver vostro è per l’altrui morire,
440 E sì tra voi si viene in seggio e ‘n fama?
Ve’ di quegli aspri le sembianze dire
Lo cui passaggio al mondo fu guadagno,
E ‘l natale e la vita fu martire.
Mira colui che nome ebbe di Magno,
445 E fe’ di sangue Egizia frode rossa;
E ‘l Pelide che piange suo compagno,
48



E Guerra maladice e la sua possa,
E presso ha ‘l re de’ re che ‘l Teucro lido
Copre di spoglie sanguinose e d’ossa,
450 E vincitor perì di ferro infido,
E per Guerra perdè la luce e ‘l regno;
E quel che ‘nvan divenne a tanto grido:
Il Macedone i’ dico, ch’ha disdegno
Però ch’ir vana da la morta valle
455 Di sua man l’opra vide e di suo ‘ngegno:
E Ciro e Brenno e Pirro ed Anniballe
Che grandi un tempo e fur meschini allora
Che fortuna lor dato ebbe le spalle;
E come Sol per nembo si scolora,
460 Vider lor fama intenebrarsi, e poi
Venir pallida e muta l’ultim’ora.
Così passa fortuna degli Eroi,
E la gran mole in un sol dì fracassa
Che tanto pianto fe’ versar tra voi:
465 Com’onda a gli astri sorta che s’abbassa
E cade in un baleno e al pian s’agguaglia,
E di suo levamento orma non lassa.
Tacque, e cadeva ‘l suon de la battaglia
Che giva di colei per lo sentiero
470 Che tutto ‘l mondo misero travaglia.
E mostro altro pareva onde più fero
Non vede orma stampar su neve o sabbia
Lo Scita algente o ‘l divampato Nero.
Aveva umane forme e umana labbia,
475 E passeggiar parean la guancia scura
L’invidia fredda e la rovente rabbia,
49



E a suo passaggio abbrividir natura,
Seccarsi l’erbe, e tremolar le piante
Scrollando i rami come per paura.
480 Nel buio viso l’occhio fiammeggiante,
A carbon tra la cenere, che splenda
Solingo in cieca stanza, era sembiante.
Al crin gli s’attorcea gemmata benda,
E scendea regio manto da le spalle
485 Com’acqua bruna che di rupe scenda.
Sprizzato era di sangue, e per lo calle
Di sangue un lago fea la sozza vesta,
Che in dubbia e torta striscia iva a la valle.
Seguialo incerto rombo di tempesta,
490 Ed egl’iva sospeso, e ogni momento
Il serto si cercava ne la testa.
Parea pien di sospetto e di spavento,
Guardavasi d’intorno, e tenea ‘l passo
Al suon de’ rami e al transito del vento.
495 Ecco ‘l gran vermo d’uman sangue grasso,
Lo qual però che ‘l mondo ha ‘n sua balia,
Ben si conviene andar col ciglio basso.
Ecco ‘l figliol di vostra codardia,
Cominciò quegli, ecco la belva lorda,
500 Ecco la perfid’, ecco Tirannia.
Quella che sempre vora e sempre è ‘ngorda
Quella ch’è cieca come marmo al pianto,
Quella ch’è al prego come bronzo sorda.
O mondo gramo e se’ codardo tanto
505 Ch’uom su tuo’ seggi può seder sicuro
Di sangue intriso la corona e ‘l manto?
50



E quando etade ha suo passar maturo,
Passa ‘l tiran già sazio, e allor pur anco
Trovar chi ‘l biasmi e chi l’accusi è duro?
510 E di soffrir quest’orsa non se’ stanco
Che ti ficca e rificca l’unghia e ‘l dente
Nel rosso petto e ‘n lo squarciato fianco?
Oh sciagurato mondo, oh età dolente,
Oh progenie d’Abisso atri tiranni,
515 Oh infamia eterna de l’umana gente!
Quest’è la bestia che da’ tuoi verd’anni
T’arse di rabbia, e del cui lercio sangue
Tinta bramasti aver la mano e i panni.
Quest’è l’orribil idra, quest’è l’angue
520 Che gonfia sopra ‘l mondo alza la cresta,
Perché virtude è morta e ‘l saper langue.
Vedi come la piaggia si fa mesta
Al passar de la fera, e ve’ ‘l pugnale
Ch’ha per iscettro, e ‘l sangue che calpesta.
525 Vedi ‘l nefando stuol che fu mortale
A lo sgraziato mondo, e da cui ‘l mondo
Non ebbe che ‘l campasse brando o strale.
Vedi Tiberio là, vedi l’immondo
Gregge di que’ che ne l’età più nera
530 Italia tua gravar di tanto pondo.
Ve’ ‘l furbo più vicin che spinse a sera
La libertà Romana, e n’ebbe fama,
E ancor d’amici al mondo ha tanta schiera.
Ve’ Periandro lo tristo che brama
535 Tenne d’aver tra’ greci saggi onore,
E sua Corinto misera fe’ grama.
51



Pur ve’ che di vergogna e di furore
Arse talor la gente, ed avventosse
Col ferro nudo del tiranno al core.
540 Allora Armodio vidi ch’avea rosse
Le man de l’empio sangue, e per man rea
Cadde, e per fama a un punto rilevosse.
E ‘l gran Corintio vidi che piangea
Sul prosteso fratel che venia manco
545 Pel colpo onde suo brando lo spegnea.
E Bruto del tiranno aprir lo fianco,
E del Romano Imperador primiero
Squarciato ‘l petto vidi e ‘l volto bianco.
I’ tenea ‘l guardo fiso ed il pensiero
550 A quella truce vista, allor che sparse
Ogni chiarore, e ‘l ciel si fe’ più nero.
E ‘n un momento ‘l vidi spalancarse:
Uscinne un tuono, e un fulmine strisciosse
Per l’etra, e su la fera cadde e l’arse,
555 E misto di faville un fumo alzosse.
Canto IV
Tornò la piaggia queta: allor che sopra
Oscuro carro apparse un che si stava
Immoto in guisa d’uom cui sonno copra.
Sedeva, e sopra ‘l petto gli cascava
560 La testa ciondolante, e ‘l carro gia
Come va carro cui gran pondo grava.
Testuggini ‘l traeano, e per la via
Moveasi taciturno e così lento
Che suon di rota o sasso non s’udia.
52



565 Vedi, ‘l Celeste disse, quel ch’ha spento
La fama e ‘l grido di que’ magni tanti
Lo cui rinomo è gito come vento.
Vedi che ‘ntorno al carro e dietro e innanti
Va quella gente trista lo cui volto
570 Tutto è ‘nvoluto entro suoi lunghi manti.
Questa die’ tempo lungo e sudor molto
Per viver dopo ‘l passo, e tutto ‘l frutto
De l’opra sua quel suo signor gli ha tolto.
Or muto di suo nome è ‘l mondo tutto:
575 Pur die’ la vita perch’eterno fosse,
E ‘l mertava quant’altri, e que’ l’ha strutto.
O sventurata gente, e che ti mosse
A ricercar quel che da Obblio si fura,
Sì che giace tua fama entro tue fosse?
580 Oh vita trista, oh miseranda cura!
Passa la vita e vien la cura manco,
E ‘l frutto insiem con lor passa e non dura.
Quando posasti il moribondo fianco,
Dicesti: Assai vivemmo, e non fia mai
585 Che nostro nome di sonar sia stanco.
Misera gente, ah non vivesti assai
Per trionfar d’Obblio che tutto doma:
Invan per te vivesti e non vivrai.
Quanto me’ fa colui che non si noma
590 Al mondo no, ma nomerassi in cielo
Quando deposto avrà la mortal soma.
Lui dolcezza sarà lo final gelo,
Né teme Obblio, ch’avrà la terra a sdegno
Quando vedrà ‘l gran Bello senza velo.
53



595 Or ti rafforza, o mio povero ‘ngegno,
E t’aiti colui che tutto move
Che dir t’è d’uopo di suo santo regno.
Or prendi a far quaggiù l’ultime prove,
Ora a mia bocca ispira il canto estremo.
600 Cose altissime canto al mondo nove.
Ve’, quel soggiunse, e ‘n ripensarvi io tremo,
Che solcando si va questo mar tristo
Con iscommessa barca e fragil remo.
Assai travaglio assai dolore hai visto:
605 Or leva ‘l guardo a le superne cose,
Or mira ‘l frutto del divino acquisto.
I’ sollevai le luci paurose
Inver lo cielo, e vidi quel ch’appena
Mie voci smorte di ridir son ose.
610 Come quando improvviso si serena
Il ciel già fosco sopra piaggia bella,
E ‘l sol ridendo torna e ‘l dì rimena,
E ‘l loco sua letizia rinnovella
Mentre in ogn’altra parte è ‘l ciel più nero
615 E tutto intorno chiuso da procella:
Così lassuso in mezzo a l’emispero
Fendersi vidi i nugoli e squarciarse,
E disfogando i rai farsi sentiero.
E poi l’aperta vidi dilatarse,
620 E crescer lo splendore a poco a poco,
Sì che lucido campo in cielo apparse.
Lume di Sole a petto a quello è fioco
Che rifletteasi ‘n terra e ‘l suol fea vago
Brillando tra le foglie del bel loco,
54



625 Qual da limpido ciel su queto lago
Cinto di piante in ermo loco il Sole
Versa sua luce e sua tranquilla imago.
Qui vengon manco al ver le mie parole,
Ch’i’ vidi cose in mezzo a quel fulgore,
630 Cui dir non può la lingua, e ‘l pensier vole.
Vidi distesa piaggia onde ‘l colore
E ‘l fiorire e ‘l gioire e la beltate
M’aprir la mente e dilatarmi ‘l core.
Canti s’udian sì dolci che di state
635 Men caro è sul meriggio in riva a un fiume
Udir gli augelli e l’aure innamorate.
Splendean l’erbette di sì vago lume
Che luccicar men vaghi a la mattina
I rugiadosi prati han per costume.
640 E la luce era tanta che la brina
Al Sol men chiaro splende, e men raggiante
Splende al Sol bianca neve in piaggia alpina.
Intrecciavansi i raggi tra le piante,
E rifletteansi in onde tanto chiare
645 Che quel fulgor quaggiù non ha sembiante.
Come se viva lampa a un tratto appare
In tenebrosa stanza, chi v’è drento
Forz’è che ‘l lume con la man ripare:
Sì mi vinser que’ raggi in un momento:
650 Perché l’umide luci i’ riserrai,
Che ‘l poter venne manco a l’ardimento.
E l’Angel disse: Mira, ed i’ levai
Lo sguardo un’altra volta, e vidi quanto
Nostra sola virtù non vide mai.
55



655 Alme vestite di lucido manto
Ivan per quelle vie del Paradiso,
Sciolte le labbra al sempiterno canto.
Oh che soavi lumi, oh che bel viso,
Oh che dolci atti in quel beato stuolo,
660 Oh che voci, oh che gioia, oh che sorriso!
Allor mi parve abbandonato e solo
Questo misero mondo, e ‘l dolor molto
E ‘l piacer nullo in questo basso suolo.
Più ch’astro fiammeggiante era lor volto,
665 E ‘n guisa d’uom che placido si bea,
E’ ‘l tenean fermo e tutto in su rivolto.
S’allegrava ‘l terren quando ‘l premea
Alcun de’ Santi con l’eterno piede,
E ogn’erba da lor tocca più lucea.
670 Mira de’ Giusti la beata sede,
Mira la patria, mira ‘l sommo regno
Cui non cura ‘l mortal perché nol vede.
Or sì lo tristo suol verratti a sdegno,
Disse ‘l Celeste, or sì ti saria duro
675 Drizzar la mente a men beato segno.
O ‘ntelletto mortal, come se’ scuro,
Che cerchi morte e duol, per questa terra
Che da doglia e da morte fa sicuro!
Vedi color che ‘l santo loco serra
680 Com or son lieti ne l’eterna pace,
Vinta presto quaggiù la mortal guerra.
Mira ‘l vate regal che sì ferace
Ebbe di canti sua divina cetra,
E tra gli altri lassuso or già non tace.
56



685 Vedi ‘l magno Alighier che sopra l’etra
Ricordasi ch’ascese un’altra volta,
E del dir vostro pose la gran pietra.
E vedi quel vicin ch’anco s’ascolta
Lagnarsi che la mente al mondo tristo
690 Ebbe a cosa mortal troppo rivolta.
Mira colui che lagrimar fu visto
Tutta sua vita, e or di suo pianto ha ‘l frutto,
E cantò l’armi e ‘l glorioso acquisto.
Oh dolce pianto, oh fortunato lutto.
695 Oh vento che ‘l nocchier sospinse al porto
U’ nol conturba più vento né flutto!
I’ stava in quella vista tutto assorto
Quando repente correr come strale
Un lampo vidi da l’occaso a l’orto.
700 Allor per l’aria tutta batter l’ale
Rugghiando i quattro venti, e ‘l tuon mugghiare
Dal boreal deserto al polo australe,
E sbattersi da lungi e dicrollare
Lor cime i monti, e dal profondo seno
705 Metter continuo cupo ululo il mare,
E l’aria farsi roggia in un baleno
Come le nubi a sera in occidente,
E sotto a’ piedi ansando ir lo terreno,
E ‘l ruscel che venuto era torrente,
710 Spumar fumar con alto gorgoglìo
Sì come in vaso al foco onda bollente.
Quando con suon vastissimo s’aprio
In mezzo al santo loco il ciel più addrento
E allor cademmo al suol l’Angelo ed io.
57



715 E tra sua luce sopra ‘l firmamento
Apparve Cristo e avea la Madre al fianco,
E tutto tacque e stette in quel momento.
Così smarrissi lo ‘ntelletto stanco
Quando l’Angel mi fe’ levar lo viso,
720 Che ‘n lo membrar la voce e ‘l cor vien manco.
Vidi Cristo, e non sono in Paradiso?
E Maria vidi, e ‘n terra anco mi veggio?
E vidi ‘l cielo, e altrui pur lo diviso?
O Cristo, o Madre, o sempiterno seggio
725 U’ celeste si fa nostra natura,
Che narrar di voi posso e che dir deggio?
T’allegra omai, che tua stagion matura,
Disse lo Spirto, e sei presso a la sede
Ove letizia eternamente dura.
730 Cristo e la Madre vede, e sol non vede
Tuo mortal guardo quel che veder mai
Non può da questo mondo altro che fede.
Quella nube tel cela da’ cui rai
Lo fiammeggiar di cento Soli è vinto,
735 Dove pur di mirar forza non hai.
Dico la somma Essenza inver cui spinto
È dal cor suo ma ch’a mirar non basta
Uom da suo corpo a questa terra avvinto.
Conto t’è ‘l mondo omai, conta la vasta
740 Solitudin terrena ov’uomo ad uomo
Ed a se stesso ed a suo ben contrasta.
Vedesti i frutti del piagnevol pomo,
E ‘l cercar gioia che ‘n dolor si muta,
E le vane speranze e ‘l van rinomo:
58



745 Come dietro ad Error sen va perduta
Tanta misera gente, e come tanti
Visser per Fama di cui Fama è muta.
Vedesti i feri guai, vedesti i pianti
Che reca armato chi ragion non prezza,
750 E i crudi giochi e i luttuosi vanti.
Che far nel mondo vostro dove spezza
Sue leggi e suo dover lo rege ei pure,
E misero diviene in tant’altezza,
Se non cercar del cielo ove sicure
755 Son l’alme dal furor de la tempesta,
E tema è morta e le roventi cure?
E lo ciel ti si dona. Omai t’appresta,
Che veduto non hai sogni né larve:
Certa e verace vision fu questa.
760 Presso è ‘l dì che morrai. Qui tutto sparve.
Canto V
Dunque morir bisogna, e ancor non vidi
Venti volte gravar neve ‘l mio tetto,
Venti rifar le rondinelle i nidi?
Sento che va languendo entro mio petto
765 La vital fiamma, e ‘ntorno guardo, e al mondo
Sol per me veggo il funeral mio letto.
E sento del pensier l’immenso pondo,
Sì che vo ‘l labbro muto e ‘l viso smorto,
E quasi mio dolor più non ascondo.
770 Poco andare ha mio corpo ad esser morto.
I’ mi rivolgo indietro e guardo e piagno
In veder che mio giorno fu sì corto.
59



E ‘n mirar questo misero compagno
Cui mancò tempo sì ch’appien non crebbe,
775 Dico: Misero nacqui, e ben mi lagno.
Trista è la vita, so, morir si debbe;
Ma men tristo è ‘l morire a cui la vita
Che ben conosce, u’ spesso pianse, increbbe.
I’ piango or primamente in su l’uscita
780 Di questa mortal piaggia, che mia via
Ove l’altrui comincia ivi è finita.
I’ piango adesso, e mai non piansi pria:
Sperai ben quel che gioventude spera,
Quel desiai che gioventù desia.
785 Non vidi come speme cada e pera,
E ‘l desio resti e mai non venga pieno,
Così che lasso cor giunga la sera.
Seppi, non vidi, e per saper, nel seno
Non si stingue la speme e non s’acqueta,
790 E ‘l desir non si placa e non vien meno.
Ardea come fiammella chiara e lieta,
Mia speme in cor pasciuta dal desio
Quando di mio sentier vidi la meta.
Allora un lampo la notte m’aprio,
795 E tutto cader vidi, allor piagnendo
Ai miei dolci pensieri i’ dissi: addio.
Già l’avvenir guardava, e sorridendo
Dicea: Lucida fama al mondo dura,
Fama quaggiù sol cerco e fama attendo.
800 Misero ‘ngegno non mi die’ natura.
Anco fanciullo son: mie forze sento:
A volo andrò battendo ala sicura.
60



Son vate: i’ salgo e ‘nver lo ciel m’avvento,
Ardo fremo desio sento la viva
805 Fiamma d’Apollo e ‘l sopruman talento.
Grande fia che mi dica e che mi scriva
Italia e ‘l mondo, e non vedrò mia fama
Tacer col corpo da la morta riva.
Sento ch’ad alte imprese il cor mi chiama.
810 A morir non son nato, eterno sono
Che ‘ndarno ‘l core eternità non brama.
Mentre ‘nvan mi lusingo e ‘nvan ragiono,
Tutto dispare, e mi vien morte innante,
E mi lascia mia speme in abbandono.
815 Ahi mio nome morrà. Sì come infante
Che parlato non abbia i’ vedrò sera,
E mia morte al natal sarà sembiante.
Sarò com’un de la volgare schiera,
E morrò come mai non fossi nato,
820 Né saprà ‘l mondo che nel mondo io m’era.
Oh durissima legge, oh crudo fato!
Qui piango e vegno men, che saprei morte,
Obblivion non so vedermi allato.
Viver cercai quaggiù d’età più forte,
825 E pero e ‘ncontr’ a Obblio non ho più scampo,
E cedo, e me trionfa ira di sorte.
Morir quand’anco in terra orma non stampo?
Né di me lascerò vestigio al mondo
Maggior ch’in acqua soffio, in aria lampo?
830 Che non scesi bambin giù nel profondo?
E a che se tutto di qua suso ir deggio,
Fu lo materno sen di me fecondo?
61



Eterno Dio, per te son nato, il veggio,
Che non è per quaggiù lo spirto mio,
835 Per te son nato e per l’eterno seggio.
Deh tu rivolgi lo basso desio
Inver lo santo regno, inver lo porto.
O dolci studi o care muse, addio.
Addio speranze, addio vago conforto
840 Del poco viver mio che già trapassa:
Itene ad altri pur com’i’ sia morto.
E tu pur, Gloria, addio, che già s’abbassa
Mio tenebroso giorno e cade omai,
E mia vita sul mondo ombra non lassa.
845 Per te pensoso e muto arsi e sudai,
E te cerca avrei sempre al mondo sola,
Pur non t’ebbi quaggiù né t’avrò mai.
Povera cetra mia, già mi t’invola
La man fredda di morte, e tra le dita
850 Lo suon mi tronca e ‘n bocca la parola.
Presto spira tuo suon, presto mia vita:
Teco finito ho questo ultimo canto,
E col mio canto è l’opra tua compita.
Or bianco ‘l viso, e l’occhio pien di pianto,
855 A te mi volgo, o Padre o Re supremo
O Creatore o Servatore o Santo.
Tutto son tuo. Sola Speranza, io tremo
E sento ‘l cor che batte e sento un gelo
Quando penso ch’appressa il punto estremo.
860 Deh m’aita a por giù lo mortal velo,
E come fia lo spirto uscito fore
Nol merto no, ma lo raccogli in cielo.
62



T’amai nel mondo tristo, o sommo Amore,
Innanzi a tutto, e fu quando peccai,
865 Colpa di fral non di perverso core.
O Vergin Diva, se prosteso mai
Caddi in membrarti, a questo mondo basso,
Se mai ti dissi Madre e se t’amai,
Deh tu soccorri lo spirito lasso
870 Quando de l’ore udrà l’ultimo suono,
Deh tu m’aita ne l’orrendo passò.
O Padre o Redentor, se tuo perdono
Vestirà l’alma, sì ch’io mora e poi
Venga timido spirto anzi a tuo trono,
875 E se ‘l mondo cangiar co’ premi tuoi
Deggio morendo e con tua santa schiera,
Giunga ‘l sospir di morte, e poi che ‘l vuoi,
Mi copra un sasso, e mia memoria pera.
63



Le rimembranze
Era in mezzo del ciel la curva luna,
E di Micon la povera capanna
Sol piccola da un lato ombra spandea.
Chino sul destro braccio, ed appoggiando
5 Alle ginocchia il cubito, dell’uscio
Sul facile gradin sedea Micone.
Egli era triste, e muto. Il tenerello
Dameta il figliuolin, che ad ogni istante
Temea la mamma udir chiamarlo al sonno,
10 Scherzavagli d’intorno, e saltellando
La mano gli prendeva, e or d’una cosa
Or d’altra il ricercava: un panierino
Mostravagli talor da lui tessuto,
Talor raccolto un fresco fior, talora
15 Nella socchiusa man lucido insetto
Sorpreso in aria da sagace colpo:
E il rimirava in faccia, e avidamente
Plauso chiedea col guardo, e col sorriso.
Quel, serio, e taciturno a stento ai detti,
20 O a fuggitivo riso i labbri apriva.
Alfin proruppe:
Micone
O amabile Dameta,
Dì, figlio mio, del tuo maggior fratello
Non ti ricordi tu? più non rammenti
25 Il tuo Filino? Ei t’ha lasciato, e un anno
È che nol vedi più. Le prime rose
Spuntavano, com’or, su quella fratta,
Quando, i suoi giuochi abbandonati, il vidi
Seder pallido, e muto. Io gli chiedea:
30 Figlio, perché qui sei? perché non giuochi?
Perché non vai con tuo fratello al prato?
Su scendi a sollazzarti. Hai forse male?
No, padre, ei mi dicea, no, nulla io sento,
Ma stanco io sono, e qui riposo; or ora
64



35 Tornerò con Dameta a trastullarmi.
Così sempre ei dicea, ma sempre il male
Più gli apparia sul viso. Un dì di Festa
Alfine ei si levò l’estrema volta,
Poi più non sorse. Oh come, allor che a casa
40 La sera mi vedea tornar dal campo,
Lieto in chiamarmi mi tendea le mani,
E la mia mi baciava, e mi chiedea
Se stanco fossi, e sempre a sé vicino
M’avria voluto. Un giorno alfin (dimani
45 Quel dì funesto riconduce il sole)
Mi levai, corsi a lui, chino sul letto
Gli diedi un bacio, e come stasse il chiesi.
Ei più non rispondea: l’occhio mi volse
Cui luccicante lacrima copria:
50 Ma nulla dir potè, più non dischiuse
Il moribondo labbro. Un opportuno
Rimedio al male, il vecchio Alcon, quel Saggio,
Cui sì spesso vedesti, e cui sì spesso
Della villa consultano i pastori,
55 Indicato ci avea. Per procacciarlo
Impaziente alla città mi volsi.
Saliva il sole in cielo, e la marina
Di lontano splendea: ma la campagna
Era tacita ancor. Passai non lungi
60 A quell’alto palagio, che alla luna
Or vedi biancheggiar dietro alle piante,
Colà vicino alla maestra via.
Della villa i Signori eran sepolti
Nel dolce sonno del mattin. Pur vidi
65 Aperta una finestra, intorno a cui
Sporgea ferrea ringhiera, e dentro l’ampia
Camera Signoril, sul pavimento
E il lucido apparato, che l’opposta
Parete ricopria, dal sol dipinta
70 L’immagine mirai della finestra.
65



A cui dinanzi con negletta veste
Un dei servi passar vidi, che intento
Sulla scopa pendea. Quanto lugubri
Per me fur quei momenti! Alla cittade
75 Giunsi, tolsi il rimedio, e qua tornai.
Fra speme, e fra timor, tremante, incerto
Entrai sospeso... Morto era Filino.
Pallido il rimirai: finito io vidi
Il respirar sulle gelate labbra:
80 Serrate le palpebre, e rilucenti
Pel ghiacciato sudor l’umide chiome.
Ahi mio Filino! Da quel tempo ancora
Quel mesto orror, quei funebri momenti,
Quel tristo dì dimenticar non posso.
Dameta
85 Ben men sovvengo anch’io: che nel levarmi
Quella mattina, oltre l’usato io vidi
Trista la mamma. Al mio Filino io tosto
Correr voleva: ella il vietò, mi disse
Che ancor dormiva, e uscir mi fece al prato
90 Ma nel tornar con festa, e saltellando
Pianger la vidi. Io m’acchetai, pian piano
Le venni appresso, e presale la gonna,
Mesto le dimandai perché piangesse.
Ella china abbracciommi, ed appoggiando
95 Alla mia la sua fronte, ah figlio, disse,
Caro Dameta mio, Filino è morto.
Allor piansi ancor io. La mamma invano
Trattenermi volea: poi ch’ella il guardo
Rivolse altrove, al letticciuolo io corsi
100 Del mio caro Filin. Fiso dapprima
Il rimirai, poi sullo smorto viso
Mille baci gli diedi, e colla mano
Toccai la fredda guancia, e gli occhi chiusi
Di riaprir gli cercai. Deh quanto io piansi
66



105 In veder come più non si movea!
Filin! fratello! io gli diceva, oh Dio.
Tu non mi vedi più... Che far giammai
Potrò senza di te? Quanto t’amava!
Quanto m’amavi! alla selvetta, al prato
110 Sempre eravamo insieme: oh quante volte
Corremmo a gara, e a gara tra le foglie
Cogliemmo i più bei fior! quante sull’erba
La sera assisi al raggio della luna,
Cantammo insiem! Tu m’insegnavi il suono
115 Sopra le canne a modular, che spesso
Di tua man m’apprestavi; o a far panieri
Per empirli di fiori; o a lanciar sassi
A un albero lontan. Spesso nel bosco
Tendemmo insidie agli augelletti, e insieme
120 Ci partimmo la preda. Entro un canneto
Spesso nascosto io l’amor tuo cercai
Deludere un momento: ansioso allora
Tu di me givi in traccia. Il riso mio,
O lo scrosciar delle vicine canne
125 Mi tradiva talor: tu mi scoprivi,
E lieto a me correvi, e in abbracciarmi
Del mio crudo piacer mi riprendevi.
Oh quanto ci amavamo! Ah tutto tutto
È finito per noi. Caro fratello
130 Tu mi lasciasti... Al giuoco, in casa io sempre
Solo restar dovrò? No, che la vita
Menar più non potrei... Caro Filino,
Ah tu moristi, ah morir voglio anch’io.
Egli piangea; tra le ginocchia il prese
135 Il buon Micone, e gli asciugava il pianto,
E consolando il gia.
67



Micone
Diman condurti
Alla cittade io vo’, diman la tomba
Ti mostrerò di tuo fratello, e voglio
140 Che venga insiem con noi la mamma ancora.
Ah figlio! ah tu sei morto! il padre tuo
Che sì t’amò, dimenticar sapresti?
68



Letta la vita dell’Alfieri scritta da esso
In chiuder la tua storia, ansante il petto,
Vedrò, dissi, il tuo marmo, Alfieri mio,
Vedrò la parte aprica e il dolce tetto
Onde dicesti a questa terra addio.
5 Così dissi inaccorto. E forse ch’io
Pria sarò steso in sul funereo letto,
E de l’ossa nel flebile ricetto
Prima infinito adombrerammi obblio:
Misero quadrilustre. E tu nemica
10 La sorte avesti pur: ma ti rimbomba
Fama che cresce e un dì fia detta antica.
Di me non suonerà l’eterna tromba;
Starommi ignoto e non avrò chi dica,
A piangere i’ verrò su la tua tomba.
